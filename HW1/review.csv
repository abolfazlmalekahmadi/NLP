url,text
https://lastsecond.ir/blog/10487-lastsecond-calendar-1402,تقویم 1402 لست‌سکند با کیفیت خوب تقویم 1402 را خریده‌اید؟ اصلا از آن دسته افرادی هستید که تهیه تقویم هر سال برایتان مهم است یا تقویم گوشی برایتان کافی است؟ البته شاید از آن دسته از افراد خوش سلیقه‌ای باشید که اینترنت را می‌گردید و دانلود تقویم 1402 با مناظر ویژه را به خرید تقویم‌های کاغذی ترجیح می‌دهید. بخشی از آن‌هایی که پیش از سال نو تقویم 1402 را دانلود می‌کنند، هدفشان برنامه‌ریزی‌های دقیق برای سال جدید است، چه برنامه کاری و چه سفرهایی که در پیش است؛ مثلا شاید برنامه دارید با تورهای نوروز همراه شوید و سال جدیدتان را جور دیگری شروع کنید. حالا که به ماه آخر سال رسیده‌ایم و صدای قدم‌های بهار می‌آید، به رسم هر سال، تقویم 1402 لست سکند را با کیفیت خوب تقدیمتان می‌کنیم که بتوانید روی صفحه دسکتاپ و موبایلتان از آن استفاده کنید. ما با تقویم لست سکند سعی می‌کنیم کار شما را ساده کنیم و با استفاده از کیفیت‌های مختلف، نیازهای شما را در دسکتاپ و موبایل برطرف کنیم. در ادامه، دانلود تقویم 1402 با کیفیت بالا و کیفیت نرمال امکان‌پذیر است. آنچه در ادامه مطلب خواهید خواند  تقویم 1402 برای دسکتاپتقویم 1402 در یک نگاه (تک صفحه) تقویم 1402 برای دسکتاپ  تقویم 1402 هم مثل سال‌های گذشته بر محور دیدنی‌های نقاط مختلف دنیاست؛ چرا که دوستداران سفر با دیدن این عکس‌ها، یا خاطراتشان تداعی می‌شود یا هوس سفر درونشان شعله‌ور می‌شود. بنابراین می‌توان گفت تقویم 1402 مناسب سفر دوستان است.  در ادامه، تقویم 1402 برای دسکتاپ را در دو نسخه با کیفیت عالی و کم حجم می‌بینید. ضمن اینکه می‌توانید فایل فشرده تقویم 1402 با کیفیت بالا را هم دانلود کنید که از دانه دانه دانلود کردن عکس‌ها، بی‌نیاز شوید. با کلیک روی هر کدام از عکس‌های تقویم 1402 هم می‌توانید کیفیت خوب عکس را ببینید.  در تقویم لست سکند، مناسب‌های رسمی و تعطیلات هم نوشته شده است. تقویم بر اساس تقویم منتشر شده دانشگاه ژئوفیزیک نوشته شده که معتبرترین تقویم رسمی کشور است. بنابراین، خیالتان بابت درج مناسبت‌ها راحت باشد. دانلود تقویم سال 1402 با بالاترین کیفیت با کلیک بر روی گزینه «دانلود تقویم 1402 با کیفیت بالا»می‌توانید فایل فشرده شده این تقویم 1402 برای دسکتاپ را یکجا دریافت کنید.  دانلود تقویم 1402 با کیفیت بالا (فایل Zip) با کلیک بر روی هر ماه نیز می‌توانید پس زمینه با سایز اصلی مربوط به آن ماه را دریافت کنید  فروردین  اردیبهشت  خرداد  تیر  مرداد  شهریور  مهر  آبان  آذر  دی  بهمن  اسفند   تقویم 1402 در یک نگاه (تک صفحه)  تقویم 1402 در یک نگاه به شما کمک می‌کند با یک چشم برهم زدن، تاریخ مدنظرتان را در هر یک از ماه‌های سال پیدا کنید. از آنجا که تقویم 1402 در یک نگاه هم کاربردهای خودش را دارد و برای بعضی افراد محبوب است، از سال گذشته در لیست طراحی‌های ما قرار گرفته و برای امسال هم آن را طراحی کرده‌ایم و در اختیار مخاطبان گذاشتیم که اگر شما هم تقویم‌های یک ورق را به تقویم‌هایی با ماه‌های مجزا ترجیح می‌دهید، بتوانید دانلودش کنید.   سخن آخر آمدن تویم جدید، یعنی بهار خیلی نزدیک است. امیدواریم در تقویم 1402 شاهد اتفاقات خوشایندی برای مردم ایران باشیم. مثل همیشه، پذیرا و منتظر شنیدن نظرات شما درباره تقویم لست سکند هستیم. امیدواریم مشکلی هنگام دانلود نداشته باشید و به راحتی بتوانید به فایل‌های باکیفیت، دسترسی داشته باشید.    تألیف: تیم نویسندگان لست‌‍سکند
https://lastsecond.ir/blog/10485-podcast-of-spain-radio-majara,سفر به سرزمین ماتادورها در این قسمت، سفری داشتیم به سرزمینی اروپایی که نخل‌های بلند عربی، بناهای مهم و باشکوه با معماری نفس‌گیرش، نسیم خنک برخاسته از اقیانوس، ساحل‌های گرم شنی و به‌خصوص فرهنگ منحصربه‌فردش، آن را از سایر کشورهای اروپایی جدا ساخته است. آثار باستانی به‌جامانده از اعصار و اقوام مختلفی که در بازه زمان‌های پی‌درپی، اسپانیا را به سلطه‌ی خود درآوردند، باعث شده تا این کشور کوچک، خود به تنهایی، رتبه‌ی سوم بیشترین آثار باستانی  یونسکو را کسب کند. ریشه این موضوع را می‌توان در این دانست که ملت‌های دیگری، به مدت بسیار طولانی بر اسپانیا حاکم بوده‌اند. در واقع تسلط رومیان به مدت دو قرن و اعراب مسلمان آفریقایی به مدت 8 قرن بر اسپانیا، اصلی‌ترین دلیل تفاوت این کشور با سایر کشورهای عضو اتحادیه اروپا است. به کدام شهرهای اسپانیا سفر کردیم؟ در این سفر، به شهرهای مهم و توریستی اسپانیا سری زدیم و از بهترین‌های اسپانیا سخن گفتیم. ابتدا سفر خود را با شهر پایتخت، یعنی مادرید شروع کردیم. در مادرید، این شهر شبانه‌روزی و پرهیاهو، سری زدیم به پلازا مایور معروف که می‌توان آن را نماد شهر مادرید دانست. این میدان، شاهد روزهای اوج و افول اسپانیا در گذر تاریخ  بوده و اکنون هم محل هم‌نشینی‌ها و مراودات مردم شهر است و اوج زیبایی در طراحی شهری انسان‌مدار را به نمایش می‌گذارد. مادرید، خاستگاه باشگاه تیم رئال‌مادرید هم هست و علاوه بر آن، یکی از موزه‌های مهم و سرشناس دنیا، یعنی موزه پرادو هم در آن واقع شده است. اما زیباترین و تماشایی‌ترین شهر کشور اسپانیا، پایتختش نیست. بلکه به زعم بسیاری، جذاب‌ترین شهر اسپانیا، بارسلونا است که از قضا در گذشته پایتخت رومیان نیز بوده و خاستگاه باشگاه معروف بارسلونا است. بارسلونا قلب تأمین‌کننده اقتصادی اسپانیا نیز محسوب می‌شود و بار مخارج کشور را به دوش می‌کشد. این علت، مضاف بر رویدادهای تاریخی گذشته، باعث شده تا مردم بارسلونا علاقه به استقلال خود از کشور را داشته باشند.  اما اصلی‌ترین جذابیت بارسلونا در بناهای طراحی شده به دست معمار معروف و بزرگ، انتونی گائودی است که این شهر را تبدیل به یک استودیو از آثار هنری خود ساخته است. شاهکار اصلی او کلیسای ناتمام ساگرادا فامیلیا است که در سراسر دنیا شهرت دارد و در حال حاضر هم در لیست میراث فرهنگی جهانی قرار دارد. زمانی که از نقاط دیدنی اسپانیا یاد می‌کنیم، نباید فراموش کنیم که یکی دیگر از اصلی‌ترین جاهای دیدنی اسپانیا، جزایر قناری هستند که با طبیعت بکر و ناب خود، توریست‌های بین‌المللی زیادی را به خود دعوت می‌کند. مهمان‌های ما چه کسانی بودند؟ در این سفر پرماجرا، مهمانانی با تجربه‌ی سفرهای متعدد و فراوان ما را همراهی کردند. هر دوی این عزیزان راهنمای تور هستند و بارها به اسپانیا سفر داشته‌اند. به همین علت، تجربیات قابل اتکا و ملموسی را از این کشور پر رمزوراز در اختیار ما قرار داده‌اند. مهمان اول ما، جناب آقای حسن آذرنوش عزیز و مهمان دوم، جناب آقای امیر شیرازی بودند که در این سفر ما را همراهی کردند و از دانسته‌ها و تجربیات ارزنده‌شان بهره‌مندملن ساختند. برای آشنایی بیشتر با این عزیزان، می‌توانید به صفحه اینستاگرام آن‌ها مراجعه کنید که در صفحه اینستاگرام رادیوماجرا به آن‌ها اشاره شده است. کلام آخر آنچه در این اپیزود آمده است، تجربه‌ای متفاوت، با حال‌وهوایی دیگر است که به‌خاطر نوع سوژه، در اپیزودهای پیشین یافت نمی‌شود. اگر به معماری، تاریخ آندلوسی و دغدغه‌های فرهنگی و مردمی علاقه‌مند هستید یا حتی مسافر تور اسپانیا هستید، پیشنهاد می‌شود که این اپیزود را از دست ندهید.  رادیو ماجرا در کست باکس رادیو ماجرا در گوگل پادکست رادیو ماجرا در اپل پادکست پادکست چیست؟
https://lastsecond.ir/blog/9850-attractions-of-rasht,دیدنی‌های مهم سومین شهر مسافرپذیر ایران + تصاویرجاهای دیدنی رشت آن‌قدر متنوع و جذاب هستند که برنامه‌ریزی برای بازدید از تمام آن‌ها، در مدتی کوتاه، کار را برای مسافرین دشوار می‌کند. این شهر زیبا با آب‌و‌هوای بی‌نظیر و تاریخی غنی، مملو از جاذبه‌های فرهنگی، تاریخی، مذهبی و طبیعی است. با اینکه مدت زمان زیادی برای بازدید از تمام جاذبه های رشت لازم است، اما با شناخت و اطلاع از ویژگی‌های این جاهای دیدنی، می‌توانید برنامه‌ریزی بهتر و حساب‌شده‌تری برای سفرتان داشته باشید، مخصوصا اگر می‌خواهید مدت کوتاهی را در این شهر بگذرانید. اگر قصد دارید قبل از سفر، با جاذبه های گردشگری رشت آشنا شوید و اطلاعات مورد نظرتان را در مورد آن‌ها به دست آورید، پیشنهاد می‌کنیم در این مطلب از لست‌سکند همراه ما باشید، چون در این مقاله، تمام آ‌ن‌چه برای بازدید از جاذبه های رشت نیاز دارید، خواهید یافت. آنچه در ادامه مطلب خواهید خواند  جاهای دیدنی رشت در فضای شهریعمارت و میدان شهرداری رشتخیابان علم‌الهدی رشتسبزه‌ میدان رشتموزه‌های رشتموزه میراث روستایی گیلانموزه باستان شناسی و مردم‌‌شناسی رشتخانه موزه میرزا کوچک خانخانه‌ها و بناهای تاریخی رشتکتابخانه ملی رشتهتل ایرانعمارت کلاه فرنگیخانه ابریشمیخانه تاریخی قدیریمدرسه شاپورکاروانسرای عباسی گیلان (کاروانسرای لات)بقعه‌ها و اماکن مذهبی رشتآرامگاه میرزا کوچک خان جنگلیبقعه دانای علیطبیعت دیدنی رشتباغ محتشمپارک ملت رشتتالاب عینک جاهای دیدنی رشت در فضای شهری شهر رشت از زیباترین شهرهای استان گیلان است که علاوه بر طبیعت فوق‌العاده، خیابان‌های سنگفرش، کوچه‌های دیدنی و میادین زیبایی دارد. کسانی که برای بازدید از جاهای دیدنی رشت به این شهر سفر می‌کنند، برنامه خیابان‌گردی را نیز در سر دارند. قدم زدن در فضای شهر رشت و آشنایی با حس‌و‌حال مردم این شهر، تجربه به‌یاد‌ماندنی را در ذهن مسافران ثبت خواهد کرد. در ادامه، مهم‌ترین و مشهورترین جاهای دیدنی رشت را از نظر فضای شهری معرفی خواهیم کرد. عمارت و میدان شهرداری رشت حتی اگر در رشت گشت‌وگذار نکرده باشید، اسم میدان شهرداری را حتما شنیده‌اید و اولین چیزی که با شنیدن نامش به یادتان می‌آید، تصویر یک میدان باشکوه و زیبا با بنای سفید ساختمان شهرداری و سنگ‌فرش‌های خیس است که عده‌ای در آن مشغول عکاسی هستند. در این میدان عمارت شهرداری، کتابخانه ملی رشت، هتل ایران و ساختمان اداره پست قرار دارند. ساختمان اداره بلدیه شهر رشت به عنوان قدیمی‌ترین آنها در سال 1286 ساخته شده و باقی، متعلق به دهه اول قرن چهاردهم خورشیدی هستند. پس از گذشت دو سال از کشته شدن میرزا کوچک خان جنگلی و سرکوب جنبش او، یاورمحمود خان غفاری رییس اداره بلدیه شد و تصمیمی به احداث ساختمان‌های جدید به سبک نئوکلاسیک و با الهام از معماری شهر سن‌پطرزبورگ در این منطقه گرفت. ساختمان شهرداری از جمله بناهای شاخص رشت و مزین به برج ساعت است. چند سالی است که خیابان‌های منتهی به این محل، تبدیل به پیاده‌رو شده‌اند. مجسمه میرزا کوچک‌خان جنگلی سوار بر اسب هم روی سکویی بلند در این میدان نصب است. تردد ماشین در این میدان ممنوع است و سراسرش به شکل زیبایی سنگ‌فرش شده است. میدان شهرداری از دیدنی‌ترین میدان‌های ایران است، پس بدون قدم زدن در این جای دیدنی، هرگز شهر را ترک نکنید.  موقعیت میدان شهرداری رشت  میدان شهرداری رشت از بهترین جاهای دیدنی رشت خیابان علم‌الهدی رشت خیابان علم الهدی که به شانزلیزه رشت نیز معروف است، یک پیاده‌رو سنگ‌فرش است که هیچ خودرویی حق عبور از آن را ندارد. این خیابان در سال ۱۳۱۰ به منظور زیبا سازی شهر، میان میدان نظمیه و سبزه میدان احداث شد. خیابان علم الهدی دو میدان شهرداری و سبزه میدان را به هم متصل می‌کند و دو پیاده‌روی شش و نیم متری و دو فضای سبز دارد. احداث این خیابان از اولین پروژه‌ی پیاده راه سازی شمال کشور بود که طی مدتی کوتاه این منطقه را به یکی از بهترین و دیدنی‌ترین جاذبه های گردشگری رشت تبدیل کرد. مغازه‌هایی که در کنار این خیابان قرار دارند و همچنین عبور‌و‌مرور گردشگران و افراد بومی، حال و هوای بسیاری خوبی به این خیابان بخشیده است.  موقعیت خیابان علم الهدی رشت  خیابان علم الهدی رشت سبزه‌ میدان رشت میدان تاریخی سبزه‌ میدان در نزدیکی میدان شهرداری رشت قرار دارد، در زمان حکومت محمدولی خان تنکابنی در زمان سلطنت ناصرالدین شاه قاجار بازسازی و از همان زمان به گردشگاه عمومی تبدیل شد. در فضای سبز این میدان، کتابخانه عمومی و مجسمه‌هایی از مشاهیر گیلان قرار دارد. در محدوده‌ سبزه میدان و خیابان‌های منتهی به آن هم مراکز خرید و فروشگاه‌های زیادی وجود دارند که این منطقه را به یکی از اصلی‌ترین مراکز خرید و از جاهای دیدنی رشت تبدیل کرده است.  موقعیت سبزه میدان رشت    سبزه میدان از جاهای دیدنی رشت بازار سنتی رشت بازار شهر رشت یکی از مهم‌ترین جاهای دیدنی رشت است که میان گردشگران محبوبیت بسیاری دارد. در این بازار علاوه بر آشنایی با فرهنگ مردمان بومی این شهر، انواع محصولات تازه کشاورزی و دامداری را خواهید یافت. قدمت این بازار به اواخر دوران قاجار و اوایل دوران پهلوی باز می‌گردد و شامل بخش‌های تاریخی و دیدنی از جمله کاروانسرا‌ها، میادین بزرگ و کوچک، چهارسوق‌ها، طاق‌ها و… است. بازار رشت لذت خرید را با حال‌و‌هوای تاریخی رشت درهم آمیخته است.  این بازار برخلاف دیگر بازارهای سنتی ایران، سقف‌های گنبدی و نورگیرهای بلند بر قوس مرکزی گنبد ندارد و تنها بخشی از راسته زرگرها پوشیده از حلب است. بازار روز رشت شامل میدان بزرگ، میدان کوچک، چهارسوق‌ها و کاروانسراها است. کاروانسراهای بازار رشت با سکوها و طاقی‌های بلند همگی روباز است که این امر به جهت استفاده از آفتاب در اندک روزهای آفتابی شهر است. معماری کاروانسراها و طاقی‌های موجود در بازار رشت، یکی از جاذبه‌های گردشگری این بازار است. در گوشه و کنار بازار بزرگ رشت می‌توان جلوه‌های گوناگونی از زیبایی‌های فرهنگ فولکلور استان گیلان را مشاهده کرد. در بافت ۲۴ هکتاری بازار رشت ۱۴ کاروانسرا وجود دارد که توسط راسته‌های مختلف به هم مرتبط هستند. بازار شهر رشت، حوادث زیادی به خود دیده؛ از آتش‌سوزی توسط لشکریان کریم خان زند تا غارت توسط سربازان آقا محمد خان قاجار. بلایای طبیعی و سهل انگاری‌های بشری هم چندین بار بازار رشت را به آتش کشیده و دکان و مسجد و کلیسایش را از بین برده است. با این حال، هنوز هم بازار بزرگ رشت بزرگ‌ترین محل برای یافتن محصولات کشاورزی، محصولات دریایی، سوغات و مایحتاج روزانه محسوب می‌شود. آدرس بازار بزرگ رشت: استان گیلان، رشت، مرکز شهر، میدان شهرداری، خیابان امام خمینی، بازار سنتی ساعت کاری بازار بزرگ رشت: 7:00 صبح تا 11:00 شب  موقعیت بازار بزرگ رشت  بازار بزرگ رشت موزه‌های رشت شهر رشت و استان گیلان با تاریخ و فرهنگ غنی، مملو از آثار باستانی و دیدنی است. با توجه به حضور تمدن‌های مختلف در این ناحیه، وجود بسیاری از افراد به‌نام و تاثیر شهر رشت در تاریخ ایران، بدیهی است که موزه‌ها نقش مهمی را میان جاهای دیدنی رشت ایفا کنند. در ادامه با برخی از موزه‌های مهم شهر رشت آشنا خواهید شد. موزه میراث روستایی گیلان موزه‌های فضای باز در برابر موزه‌های سنتی که مملو از اشیا تاریخی در یک فضای بسته هستند، طرفدار بیشتری دارند. موزه میراث روستایی نیز از این نوع موزه‌ها محسوب می‌شود که در نزدیکی شهر رشت قرار دارد و به خانه‌های روستایی گیلان اختصاص دارد. آب‌و‌‌هوایی استان گیلان اغلب مرطوب و بارانی است و بافتی جنگلی دارد، برای مسافران بسیار جذاب است اما برای ساکنان مشکلاتی را نیز به‌همراه دارد. سازه‌هایی که در این اقلیم قرار است نقش سرپناه را برای ساکنان ایفا کنند، باید با شرایط آن سازگار باشند. معماری خاص و تکنیک‌هایی که برای ساخت آن‌ها استفاده می‌شود، برای بازدیدکنندگان جذاب است. موزه میراث روستایی رشت شامل خانه‌های روستایی با معماری متنوع است که از سراسر گیلان به این موزه منتقل شده‌اند. برای بازدید از این موزه به یک نیم‌روز احتیاج خواهید داشت؛ زیرا مساحت این موزه در حدود 260 هکتار است. در کنار بازدید از این خانه‌های دیدنی می‌توانید لباس محلی را امتحان کنید و با آن‌ها عکاسی کنید. در این مجموعه می‌توانید با فرهنگ و آداب‌و‌رسوم گیلانی‌ها نیز آشنا شوید. جاهای دیدنی این موزه شامل محل پرورش کرم ابریشم، انبار برنج، تنورهای نان، کوره‌ها، کارگاه آهنگری، باغ سبزیجات و... هستند. همچنین می‌توانید از غذاهای محلی که توسط زنان بومی طبخ می‌شوند نیز لذت ببرید. آدرس موزه میراث روستایی گیلان: استان گیلان، کیلومتر ١٨ آزادراه رشت- قزوین، نرسیده به پلیس راه، کیلومتر ۳ جاده‌‏ی سراوان- شفت ساعت کاری موزه میراث روستایی گیلان: 9:00 صبح تا 4:30 بعدازظهر هزینه ورودی موزه میراث روستایی گیلان: 5 هزار تومان   موقعیت موزه میراث روستایی رشت  موزه میراث روستایی گیلان، از جاهای دیدنی رشت موزه باستان شناسی و مردم‌‌شناسی رشت موزه مردم شناسی رشت که معرف تاریخ و فرهنگ مردم بومی گیلان است، یکی از اصلی‌ترین جاذبه های رشت از نظر تاریخی بودن آن است. برخی از اشیایی که در این موزه در عرض نمایش قرار گرفته‌اند مربوط به 3000 سال قبل از میلاد هستند. بخش مردم شناسی این موزه مانند تمام موزه‌های مردم شناسی، مجموعه‌ای از مجسمه‌های افراد بومی و لوازم قدیمی مانند لباس محلی، ظروف سفالی، اسناد و وسایل زینتی است، اما در بخش باستان شناسی، اشیا جذاب‌تر و دیدنی‌تری وجود دارد که شامل یافته‌های باستانی مربوط به کل استان گیلان است. آدرس موزه مردم شناسی رشت: گیلان، رشت، سبزه میدان، خیابان طالقانی ساعت کاری موزه مردم شناسی رشت: 8:00 صبح تا 18:00 عصر هزینه ورودی موزه مردم شناسی رشت: 5 هزار تومان  موقعیت موزه مردم شناسی رشت  موزه باستان شناسی و مردم شناسی رشت، از جاذبه های رشت خانه موزه میرزا کوچک خان خانه موزه میرزا کوچک خان جنگلی که نمایانگر معماری اصیل گیلانی است، یکی از خانه‌های تاریخی رشت محسوب می‌شود. این فرد از مهم‌ترین مشاهیر شهر رشت است که مجسمه او به عنوان فردی تاثیرگذار، نماد مرکز شهر رشت است. این خانه در محله استادسرای قرار دارد که در گذشته محل زندگی بسیاری از مشاهیر شهر رشت بوده است. موزه میرزا کوچک خان در واقع بخش باقیمانده از خانه پدری میرزا و محل تولد او است.  این خانه موزه چوبی در دو طبقه به سبک معماری دوران قاجار بنا شده است. در طبقه اول نمایشگاه دائمی برپا است که کتاب‌هایی با موضوع انقلاب مشروطه و گیلان و نهضت جنگل در آن به نمایش گذاشته شده است. یکی از چیزهای جذابی که علاوه بر وسایل شخصی در این خانه وجود دارد و باعث شگفتی بازدیدکنندگان می‌شود، گهواره میرزا کوچک خان است که قدمتش به 150 سال می‌رسد. این موزه اکنون یکی از بهترین جاهای دیدنی رشت است. آدرس خانه موزه میرزا کوچک خان: خیابان استادسرا، نبش کوچه شهید هاشم ستوده ساعت کاری خانه موزه میرزا کوچک خان: همه روزه از ساعت ۸:00 صبح تا ۱۳:00 و جمعه‌ها از ساعت ۱۰:00 صبح تا ۱۷:00 عصر هزینه ورودی خانه موزه میرزا کوچک خان: 5 هزار تومان  موقعیت خانه موزه میرزا کوچک خان  خانه موزه میرزا کوچک خان از جاهای دیدنی رشت خانه‌ها و بناهای تاریخی رشت به دلیل قدمت بسیار و تاریخ ارزنده، شهر رشت مملو از خانه‌ها و بناهای تاریخی است. فرهنگ و تمدن گیلان در خانه‌ها، خیابان‌ها و سازه‌های شهر رشت نمایان است. این بناها تاریخ را در دلشان دارند و بازدید از هرکدامشان شما را به قلب گذشته شهر می‌برند. در ادامه با برخی از بناهای تاریخی که از دیدنی های رشت هستند، آشنا خواهید شد. کتابخانه ملی رشت محمد علی تربیت که در سال ۱۳۰۶ ریاست اداره فرهنگ گیلان را بر عهده داشت، در زمینی که شهرداری رشت به آن اداره اهدا کرده بود کتابخانه‌ای تاسیس کرد که امروز در غرب میدان شهرداری رشت و در کنار ساختمان شهرداری قرار دارد. به علت کسری بودجه، تکمیل آن تا سال ۱۳۱۳ طول کشید و افتتاح آن همزمان با هزاره فردوسی بود. سبک معماری این کتابخانه مانند دیگر بناهای میدان شهرداری نئوکلاسیک است. گفته می‌شود که کتابخانه ملی رشت تنها کتابخانه مردمی کشور است و به هیچ نهاد دولتی وابسته نیست. آدرس کتابخانه ملی رشت: استان گیلان، رشت، میدان شهرداری، خیابان علم الهدی ساعت کاری کتابخانه ملی رشت: 8:00 صبح تا 4:00 بعدازظهر، جمعه‌ها تعطیل  موقعیت کتابخانه ملی رشت  کتابخانه ملی رشت، از جاهای دیدنی رشت هتل ایران هتل ایران، هم‌زمان با دیگر بناهای باشکوه میدان شهرداری رشت تاسیس شده اما متاسفانه امروز توجه کمتری به آن می‌شود. هتل ایران در دوران اوج خود محل تردد مشهورترین انسان‌های زمان بوده است. ساخت آن از سال ۱۳۰۸ آغاز و سال ۱۳۱۴ از آن بهره‌برداری شد. زیربنای هتل ۱۸۰۰ متر است و روزگاری هویت شهر رشت را شکل می‌داد. بعد از انقلاب اسلامی این ساختمان به بنیاد مستضعفان واگذار شد و برخلاف دیگر ساختمان‌ها، هیچ وقت مرمت و بازسازی نشد. در سال 77 سازمان میراث فرهنگی هتل ایران را خرید، اما همچنان ساختمان به حال خود رها شده است. در سال ۸۶ بازسازی هتل ایران به قصد تاسیس موزه آغاز شد، کار مقداری پیش رفت اما هنوز موزه‌ای در آن وجود ندارد. آدرس هتل ایران رشت: گیلان، رشت، میدان شهرداری  موقعیت هتل ایران رشت  هتل ایران رشت عمارت کلاه فرنگی عمارت کلاه فرنگی در ضلع جنوبی باغ محتشم قرار دارد و قدمت آن به زمان قاجاریه می‌رسد. این بنا 240 متر مربع مساحت دارد که به شکل یک هشت ضلعی در قلب باغ محتشم قرار گرفته است. این عمارت تعداد زیادی اتاق دارد و مرتفع‌ترین اتاق آن هشت گوشه دارد که در هر گوشه می‌توانید منظره زیبایی از باغ را تماشا کنید. عمارت کلاه فرنگی از آجر، گچ و چوب ساخته شده است و نمایی بسیار زیبا دارد. اگر به باغ محتشم سر زدید بازدید از این عمارت تاریخی را از دست ندهید. آدرس عمارت کلاه فرنگی: گیلان، رشت، خیابان حافظ، خیابان ملت ساعت بازدید عمارت کلاه فرنگی: 24 ساعته هزینه ورودی عمارت کلاه فرنگی: رایگان  موقعیت عمارت کلاه فرنگی در رشت  عمارت کلاه فرنگی خانه ابریشمی خانه ابریشمی رشت از آن جاهای دیدنی‌ است که غیر از افراد بومی، کمتر کسی از وجودش خبر دارد. درست در ضلع جنوب شرقی میدان بسیج، در انتهای کوچه‌ شاعری، یک خانه قدیمی مربوط به دوران قاجار وجود دارد و با اینکه تغییرات غیر اصولی برای تغییر کاربری آن صورت گرفته، اما هنوزم معماری اصیل آن جلب توجه می‌کند. خانه‌ ابریشمی متعلق به یکی از اهالی پیر بازار رشت، حاج میر اسماعیل حاکمی است که در زمان ناصرالدین‌شاه کلانتر رشت بود. بعد از او حاج میرزا احمد ابریشمی این خانه را خرید و نام خانه منتسب به او است. این خانه زیبا در 2 طبقه، یک حیاط باصفا و زیبا، حوض بزرگ با باغچه‌های دیدنی، درخت­‌های تنومند قدیمی و پنجره­‌های متعدد دارد، که آن را به یکی از زیباترین خانه‌های رشت تبدیل کرده است. خانه‌ ابریشمی در سال ۱۳۷۹ در فهرست آثار ملی ایران به ثبت رسیده است. توجه داشته باشید که در بیشتر اوقات ورود گردشگران به خانه و مخصوصا طبقه دوم ممنوع است و تماشای خانه از بیرون امکان‌پذیر است. آدرس خانه ابریشمی رشت: گیلان، رشت، ضلع جنوب شرقی میدان صیقلان، انتهای کوچه‌ی شاعری ساعت کاری خانه ابریشمی رشت: 24 ساعته هزیه ورودی خانه ابریشمی رشت: بازدید از نمای بیرونی رایگان است  موقعیت خانه ابریشمی رشت  خانه ابریشمی از دیدنی های رشت خانه تاریخی قدیری خانه قدیری رشت در ضلع شرقی سبزه میدان رشت قرار گرفته است و یکی از بناهای تاریخی استان گیلان است که به اواخر دوره قاجار و اوایل دوره پهلوی تعلق دارد. این بنا، توسط محمدولی خان تنکابنی سپهدار حکمران گیلان احداث شد و از سال ۱۳۶۹ خورشیدی تا ۱۳۸۱ به عنوان اداره کل میراث استان گیلان استفاده میشد و به شماره ۲۶۸۶ در فهرست آثار ملی کشور به ثبت رسیده‌است. خانه قدیری رشت اسکلت و سازه چوبی با سقف لمبر کوبی دارد. پوشش خارجی خانه قدیری سفالی و در و پنجره آن از چوب نراد روسی ساخته شده‌است. این بنا در سال ۱۳۶۷ خورشیدی طعمه حریق شد و بام آن فرو ریخت و در و پنجره‌ها، تزیینات آیینه کاری و گچ‌بری آن آسیب جدی دید اما در همان سال با هزینه مالک و نظارت میراث فرهنگی استان گیلان مرمت شد. آدرس خانه قدیری: رشت ضلع شرقی سبزه میدان، انتهای کوچه اختیاری ساعت کاری خانه قدیری: 8:00 صبح تا 17:00  هزینه ورودی خانه قدیری: رایگان  موقعیت خانه قدیری رشت  خانه تاریخی قدیری از جاذبه های رشت مدرسه شاپور دبیرستان شاهپور رشت که اکنون فعالیت خود را با نام دبیرستان شهید بهشتی ادامه می‌دهد، بنایی تاریخی است و از جاهای دیدنی رشت نیز محسوب می‌شود. قدمت این بنا که اولین دبیرستان استان گیلان محسوب می‌شود، به دوران قاجاریه می‌رسد. اکنون این ساختمان بسیار زیبا که در گذشته شامل بخش‌های آمفی‌تئاتر و آزمایشگاه مجهز نیز بود و بسیاری از چهره‌های سرشناس در آن تحصیل کرده‌اند، در فهرست آثار ملی ایران به ثبت رسیده است.  آدرس مدرسه شاپور: گیلان، رشت، میدان فرهنگ ساعت کاری مدرسه شاپور: 24 ساعته هزینه ورودی مدرسه شاپور: رایگان  موقعیت مدرسه شاپور   مدرسه شاپور از جاهای دیدنی رشت کاروانسرای عباسی گیلان (کاروانسرای لات) کاروانسرای عباسی گیلان از کاروانسراهای مربوط به دوره صفوی است که با نام لات هم میان گردشگران شناخته می‌شود. معنی لات اشاره به زمین‌های صاف کنار رود دارد و این کاروانسرا به دلیل موقعیت مکانی‌اش این نام را به خود گرفته است. این کاروانسرا در کنار جاذبه‌های نزدیکش مانند پارک جنگلی سراوان، امام‌زاده هاشم و موزه میراث روستایی از بهترین جاهای دیدنی رشت هستند که هر گردشگری برای آشنایی با معماری تاریخی این استان باید از آن بازدید کند. این کاروانسرای دیدنی در زمان حمله روس‌ها به عنوان یک پادگان تغییر کاربری داد و این کار باعث آسیب‌های فراوانی شد. اکنون این کاروانسرا مرمت شده و محلی برای اقامت مسافران استان گیلان محسوب می‌شود. آدرس کاروانسرای عباسی گیلان: گیلان، جاده قزوین رشت، ۴ کیلومتری امامزاده هاشم ساعت کاری کاروانسرای عباسی گیلان: 10:00 صبح تا 10:00 شب هزینه ورودی کاروانسرای عباسی گیلان: 10 هزار تومان  موقعیت کارواسرای شاه عباسی   کاروانسرای شاه عباسی از جاهای دیدنی شهر رشت بقعه‌ها و اماکن مذهبی رشت اماکن مذهبی و بقعه‌های متعدد در شهر رشت، توجه بسیاری از علاقه‌مندان به تاریخ و مذهب را به خود جلب کرده است. این اماکن زیبا میان مردم محلی از ارزش بسیاری برخوردارند و بسیار خوب مراقبت شده‌اند. در ادامه با برخی از بقعه‌ها و اماکن مذهبی رشت آشنا خواهید شد.  آرامگاه میرزا کوچک خان جنگلی میرزا کوچک خان با لقب سردار جنگل، از شخصیت‌های برجسته تاریخ است که آرامگاه او در جنوب شهر رشت و در محله سلیمان داراب، در گورستان سلیمان داراب واقع شده است. مزار میرزا کوچک خان از جاهای دیدنی رشت است. طرح زیبای مقبره او و معماری هشت ضلعی منظم آن از معماری‌های اصیل ایرانی است. برای بازدید از مقبره میرزا کوچک خان و مزار تعدادی از شاعرین و افراد به‌‍‌نام باید به گورستان داراب مراجعه کنید. آدرس آرامگاه میرزا کوچک خان جنگلی:  استان گیلان، رشت، خیابان شیون فومنی، قبرستان سلیمان داراب ساعت کاری آرامگاه میرزا کوچک خان جنگلی: 24 ساعته  هزینه ورودی آرامگاه میرزا کوچک خان جنگلی: رایگان  موقعیت آرامگاه میرزا کوچک خان جنگلی  آرامگاه میرزا کوچک خان از جاهای دیدنی رشت بقعه دانای علی مقبره دانای علی، یکی از عرفای مشهور شهر رشت، در محله چمارسرای این شهر واقع شده است. این مقبره با معماری زیبا و کاشی‌کاری‌های جذاب، بسیاری از گردشگران را به سمت خود می‌کشاند و یکی از دیدنی های رشت برای علاقه‌مندان به بناهای تاریخی و زیبا محسوب می‌شود.  آرامگاه دانای علی کوچک دیدنی است و در ساخت آن از آجر و آهن استفاده شده است. تزیینات سنگ‌های مرمر و کاشی‌های نقش‌دار به زیبایی این بنا افزوده است. گنبد این آرامگاه، مانند کلاه یک درویش است و در ساخت آن از گنبد شیخ زاهد گیلانی الهام گرفته شده است. اگر به شهر رشت سفر کردید بازدید از این آرامگاه را فراموش نکنید. آدرس مقبره دانای علی: استان گیلان، رشت، خیابان آیت الله طالقانی (بیستون)، نرسیده به سه‌راه رجایی (رشتیان) ساعت کاری مقبره دانای علی: 24 ساعته هزینه ورودی مقبره دانای علی: رایگان  موقعیت مقبره دانای علی   مقبره دانای علی از جاذبه های رشت طبیعت دیدنی رشت دیدنی های شهر رشت فقط به موزه‌ها و خانه‌های تاریخی ختم نمی‌شوند. طبیعت فوق‌العاده استان گیلان، مهمترین دلیل برای سفر به این خطه است. اگر قصد دارید داخل شهر رشت و از مناظر طبیعی لذت ببرید، ما به شما بهترین جاذبه‌‌های طبیعی داخل شهر رشت را معرفی می‌کنیم. باغ محتشم باغ محتشم از باغ‌های تاریخی و یکی از بهترین جاهای دیدنی شهر رشت است که همواره توجه گردشگران را به خود جلب می‌کند. در واقع این پارک، قدیمی ترین پارک شهر رشت است. قدمت این پارک به دوران قاجار و زمان سلطنت ناصرالدین شاه می‌رسد. عمارت کلاه فرنگی که در ضلع جنوبی باغ قرار دارد نیز قدمتی به همین اندازه دارد. بسیاری از افراد برای بازدید از معماری بی‌نظیر این عمارت به پارک محتشم مراجعه می‌کنند و برخی برای استفاده از امکانات این باغ که شامل چند زمین ورزشی مناسب، زمین‌بازی مخصوص کودکان و نوجوانان، سرویس بهداشتی مناسب، آلاچیق، بوفه، نمازخانه، صندلی‌های چوبی، وسایل ورزشی همگانی و آبنماها است، بازدید از آن را در برنامه سفرشان قرار می‌دهند. اگر می‌خواهید با یک تیر دو نشان بزنید، هم از طبیعت لذت ببرید و هم از یک عمارت تاریخی بازدید کنید، باغ محتشم رشت را فراموش نکنید. آدرس باغ محتشم: گیلان، رشت، خیابان حافظ، خیابان ملت ساعت بازدید باغ محتشم: 24 ساعته هزینه ورودی باغ محتشم: رایگان   موقعیت باغ محتشم   باغ محتشم پارک ملت رشت پارک ملت رشت یکی از باغ‌های قدیمی شهر رشت به نام سیاه باغ است و بعد از باغ محتشم (پارک شهر)، بزرگ‌ترین باغی است که به بوستان عمومی تبدیل شده است. پارک ملت رشت با مساحت 120 هزار متر و با داشتن سکوها و مکان‌هایی مناسب برپا کردن چادرهای اقامتی فضای مناسبی را برای گردشگران فراهم کرده است. زمین فوتبال، والیبال، بسکتبال، تنیس روی‌میز، وسایل ورزشی همگانی، آبنمای موزیکال، ساعت آفتابی، زمین بازی کودکان، برکه طبیعی همراه با دو فواره بلند و پرندگان و ماهی‌های داخل برکه و نمازخانه از امکانات رفاهی تفریحی این پارک هستند. انجمن نجوم ثاقب استان گیلان در این پارک قرار گرفته است و در سال ۱۳۸۱ نخستین ساعت آفتابی آنالماتیک ایران در این پارک نصب شد. یک مجتمع آکواریومی دارای ۶۸۰ قطعه از ماهیان کمیاب تزیینی شمال و جنوب کشور و ۲۸ قطعه خرچنگ در سال 1381 به جذابیت‌های این پارک اضافه کرد. آدرس پارک ملت رشت: گیلان، رشت، سه شهر رشت، بلوار شهید انصاری، سه‌راه کانادا ساعت کاری پارک ملت رشت: 24 ساعته هزینه ورودی پارک ملت رشت: رایگان  موقعیت پارک ملت رشت  پارک ملت رشت تالاب عینک کم‌ارتفاع‌تر بودن شهر رشت نسبت به آب‌های آزاد، بارش‌های فراوان جوی و آب‌های مازاد حاصل از کشاورزی، اراضی شهر رشت و شهرستان‌های فومن و شفت که راه ورود به رود را ندارند، از عوامل به وجود آورنده تالاب طبیعی عینک محسوب می‌شوند. از نظر طبیعی، اطراف این استخر پوشیده از گیاهان هیدرومرفی و درخت است، این گیاهان به دلیل شرایط مساعد آب و هوایی هر ساله بخش‌های بیشتری از آب استخر را اشغال می‌کنند. شرایط تالاب عینک نسبت به تالاب‌های دیگر استان گیلان متفاوت است. این تالاب در داخل شهر قرار گرفته و به دلیل افزایش بی‌سابقه جمعیت در شهر رشت، ساخت‌و‌سازهای بی‌شمار در حریم تالاب، ورود فاضلاب‌های شهری و صنعتی به داخل آن و تولید زباله توسط شهرنشینان موجب خشک شدن بخش هایی از تالاب شده است. آدرس تالاب عینک: گیلان، رشت، منطقه‌ی ۴، نزدیکی پارک دانشجو ساعت کاری تالاب عینک: 24 ساعته هزینه ورودی تالاب عینک: رایگان  موقعیت مرداب عینک  تالاب عینک از جاهای دیدنی رشت سخن آخر شاید در سفر به رشت، تنها به گشت‌و‌گذار در اطراف شهر یا صرف غذا در بهترین رستوران های رشت بسنده کرده باشید و جز چند جاذبه مهم و مشهور، از دیگر جاهای دیدنی رشت غافل شده باشید. در این مطلب با انواع جاهای دیدنی رشت از نظر تاریخی، شهری، مذهبی و طبیعی آشنا شدید و اکنون می‌توانید بر اساس سلیقه خود و خانواده، برای بازدید از آن‌ها تصمیم‌گیری کنید. رشت شهری است که هر چه در آن بیشتر کنکاش کنید، چیزهای بیشتری برای لذت بردن خواهید یافت. اگر شما هم علاقه‌مند به استان‌های شمالی ایران هستید و به این شهر زیبا و تاریخی سفر کردید، تجربه خود را برای راهنمایی کاربرانی که قصد دارند رشت را بهتر و کامل‌تر ببینند در قسمت نظرات تعریف کنید.   تألیف: تیم نویسندگان لست‌سکند
https://lastsecond.ir/blog/9668-best-attractions-of-isfahan,لیست کامل جاهای دیدنی اصفهان برای بازدیدجاهای دیدنی اصفهان بسیار پرشمارند و آوازه‌شان تا کیلومترها آن‌طرف‌تر از ایران هم رفته است. بی‌دلیل نیست لقب نصف جهان را به آن داده‌اند. حالا تصور کنید فرصت محدودی برای سفر به چنین شهری در اختیار دارید و زمان کافی برای بازدید از تک‌تک جاذبه‌هایش ندارید! آن وقت تکلیف چیست؟ کدام‌یک از دیدنی های اصفهان را انتخاب می‌کنید که حداقل با خیال آسوده‌تری شهر را ترک کنید؟ مخصوصاً در تعطیلات عید یا اوقات شلوغی که اصفهان پر از مسافر است و رفتن و بازدید از جاذبه‌ها با مشقت بسیاری همراه است! بدون شک، اولویت بازدید از جاذبه‌ها به علایق هر شخص برمی‌گردد و نمی‌توانیم نسخه مشخصی برای همه مسافران تعیین کنیم. در این لیست از جاهای دیدنی اصفهان، تمامی مراکز دیدنی اصفهان و مناطق گردشگری اصفهان را دسته‌بندی کرده‌ایم و سعی کرده‌ایم از جاهایی بگوییم که سفرتان را جذاب‌تر می‌کند. علاوه بر این، برخی از جاهای دیدنی اصفهان هستند که به‌نسبت کمتر شناخته شده‌اند، در این لیست به معرفی این جاذبه‌ها هم پرداخته‌ایم. در نتیجه شماری از محبوب‌ترین دیدنی های اصفهان از نظر مردم و تعدادی از جاذبه‌های کمتر شناخته شده با اطلاعاتی مثل قیمت ورودی و آدرس را دارید. همچنین جزئیاتی جذاب از اتفاقات و تاریخچه آن‌ها را هم در این مطلب از لست‌سکند برای شما آورده‌ایم تا با اطلاعات خیلی بیشتری به بازدید آن‌ها بروید. آنچه در ادامه مطلب خواهید خواند  کاخ‌ها و ابنیه تاریخی اصفهانمیدان نقش جهان اصفهان کاخ چهل‌ستون اصفهانعمارت عالی قاپو اصفهانکاخ هشت بهشت اصفهانعمارت منارجنبان اصفهانآتشگاه اصفهانمناره چهل دخترانبرج کبوتر مرداویجبرج‌های کبوتر گورتخانه‌های تاریخی اصفهانخانه جواهری در اصفهانخانه مشیرالملک اصفهانخانه تاریخی معتمدی (ملاباشی)خانه دهدشتی اصفهانخانه مشروطه اصفهانعمارت انگورستان ملک اصفهانپل‌ها تاریخی اصفهانسی و سه پل اصفهانپل خواجو اصفهانپل شهرستان در اصفهانپل چوبی اصفهانپل مارنان اصفهانموزه‌های اصفهانموزه هنرهای تزئینی اصفهان (رکیب خانه)موزه موسیقی اصفهانموزه تاریخ طبیعی اصفهانموزه عصارخانه شاهی اصفهانباغ موزه پروانه اصفهانموزه صدف اصفهانکلیساهای اصفهانکلیسای وانک اصفهانکلیسای بیت اللحم اصفهانکلیسای هاکوپ اصفهانکلیسای مریم مقدس اصفهانمساجد و مدرسه‌های اصفهانمسجد اماممسجد جامع اصفهانمسجد شیخ لطف‌الله اصفهانمسجد حکیم اصفهانمدرسه چهارباغ اصفهانباغ‌های اصفهانباغ گل‌ها در اصفهانباغ پرندگان اصفهانمحله‌ها و بازارهای اصفهانبازار قیصریه اصفهانمحله چهارباغ عباسی اصفهانمحله جلفا در اصفهانسبزه میدان اصفهانحمام‌های تاریخی اصفهانحمام شیخ بهائی اصفهانحمام قاضی اصفهانحمام علی قلی آقا اصفهان کاخ‌ها و ابنیه تاریخی اصفهان بسیاری از جاهای دیدنی اصفهان را کاخ‌ها و ابنیه‌های آن تشکیل داده‌اند. در هرکدام از این بناها، می‌توانید هنرهای مختلفی را مانند نقاشی، کاشی‌کاری، گچ‌بری و مواردی دیگر ببینید. در ادامه تعدادی از عمارت‌ها، کاخ‌ها و ابنیه تاریخی را معرفی می‌کنیم که اگر به معماری و هنرهای ظریف به‌کار رفته در ساختمان‌های تاریخی علاقه دارید، مشاهده این ابنیه را به شما پیشنهاد می‌کنیم. برخی از این بناها، تاریخچه جذابی دارند و اتفاقات مهمی در آن‌ها افتاده که کمی هم به آن‌ها پرداخته‌ایم. میدان نقش جهان اصفهان  ساخت میدان نقش جهان یکی از برنامه‌های اصلی شاه عباس برای توسعه پایتختش بوده که امروزه به یکی از مهم‌ترین مراکز دیدنی اصفهان بدل شده است. او تصمیم داشت که این میدان سرآمدی بر میدان‌های دیگر شهر باشد و به مرکز شهر تبدیل شود. در این میدان، برنامه‌های مختلفی مثل بازی چوگان، مراسم محرم و مانند آن‌ها برگزار می‌شده است. نام‌گذاری نقش جهان، به‌دلیل مجاورت این میدان در کنار باغی با همین نام بوده که وسعت بسیاری هم داشته است. بعد از ساخت میدان نقش جهان، توسعه اصفهان چشمگیرتر شد و به‌دنبالش بناهای بیشتری ساخته شدند. این میدان، نمادی از نوع ساختار شهرهای قدیمی است. در این ساختار، معمولاً مرکز شهر جایگاه حکومت و حکمرانان بوده، همین طور بزرگ‌ترین مسجد هم آنجا بوده و بزرگ‌ترین دهانه بازار منتهی به آن می‌شده است. به این شکل، سه نهاد شهرنشینی از جمله حکومت، دیانت و اقتصاد در یک محل هستند. اطراف میدان نقش جهان، حجره‌های مختلف، بازار، چندین مسجد، عمارت عالی قاپو و دیگر جاهای دیدنی اصفهان قرار گرفته‌اند. به این ترتیب، می‌توانید با رفتن به این قسمت شهر، تعدادی از دیدنی های اصفهان را به‌ترتیب در یک زمان بازدید کنید. آدرس میدان نقش جهان: قسمت شمالی شهر، بین خیابان‌های حافظ و سپه بهترین رستوران‌های اصفهان  موقعیت دقیق میدان نقش جهان روی نقشه  میدان نقش جهان، از مناطق گردشگری اصفهان کاخ چهل‌ستون اصفهان کاخ چهل‌ستون اصفهان به‌دستور شاه عباس اول احداث و در زمان شاه عباس دوم با تغییراتی تکمیل شد. شاه عباس اول در این عمارت، جشن بیست و سومین سال جلوس خود را برگزار کرد و در زمان شاه عباس دوم هم از این عمارت بیشتر برای پذیرایی‌های رسمی استفاده می‌کردند. معماری عمارت چهلستون که از جاهای تاریخی اصفهان است، ترکیبی از معماری ایرانی، چینی و غربی دارد. قسمت‌های مختلف چهل‌ستون شامل تالار آینه، تالار 20 ستون، ایوان‌های طرفین، اتاق‌های بزرگ شمالی و جنوبی در دو طبقه است. تالار اصلی هم سه سقف گنبدی زیبا دارد. در این کاخ، تزئینات گوناگون آینه‌کاری‌ها و کاشی‌کاری‌های چشم‌نوازی را می‌بینید که در طول زمان بارها مرمت شده‌اند. هر ستون کاخ، از تنه یک درخت چنار ساخته شده که روی آن تخته‌ای نازک و رنگ‌شده قرار دارد. در گذشته، این ستون‌ها مزین به آینه و شیشه‌های رنگی بوده‌اند. برخی از قسمت‌های کاخ هم در زمان حکومت‌های مختلف، دست‌خوش تغییرات شده است. برای مثال درها و پنجره‌های نفیس منبت‌کاری، گره‌چینی‌ها و خاتم‌کاری‌ها در زمان ظل‌السلطان، پسر ارشد ناصرالدین شاه به عمارت مسعودیه منتقل می‌شود که از جاهای دیدنی تهران است. قیمت بلیط کاخ چهل‌ستون: 5 هزار تومان ساعت بازدید از کاخ چهل‌ستون: از 09:00 تا 18:30 آدرس کاخ چهل‌ستون: میدان امام حسین، خیابان استانداری  موقعیت دقیق کاخ چهلستون روی نقشه  نمایی از کاخ چهل ستون از جاهای تاریخی اصفهان؛ عکس از Amirpashaei عمارت عالی قاپو اصفهان در ابتدا باید بگوییم که عمارت عالی قاپو اصفهان، به‌عنوان بخشی از میدان نقش جهان به ثبت جهانی رسیده است. بر اساس گفته مورخان، این عمارت در پنج مرحله ساخته شده. عده‌ای می‌گویند که ساخت عمارت از زمان شاه عباس اول شروع شده، اما برخی دیگر از مورخان بر این باورند که بنای اولیه عالی قاپو، پیش‌تر از شاه عباس گذاشته شده بوده است. با همه این‌ها، اتفاق نظر مورخان بر کاربری عمارت این بوده که از آن برای امور تشریفاتی، اداری و قضایی استفاده می‌کرده‌اند. عالی قاپو، شش طبقه دارد و ارتفاعش به 34 متر می‌رسد و طبق مستندات تاریخی، اولین بنای میدان نقش جهان به‌شمار می‌آید که برای مدتی هم بلندترین بنای شهر بوده است. تزئینات عالی قاپو در دوره‌های مختلف تغییر می‌کند و می‌توانید در آن نقوش گل و بته، طرح‌های اروپایی و تزئینات دیگری را ببینید. جالب است بدانید که مورخان مختلف، نام این عمارت را متفاوت ذکر کرده‌اند. عده‌ای می‌گویند که اسم آن در ابتدا «دولت‌خانه مبارکه نقش جهان» بوده و بعدها به «عالی قاپو» تغییر پیدا می‌کند. در همین عنوان هم، یعنی عنوان عالی قاپو، شُبَهاتی وجود دارد. تعدادی از مورخان نام آن را «علی قاپو» می‌دانند. برخی می‌گویند که درِ آن را از نجف اشرف و برای تبرک آورده‌اند و از این رو می‌گویند که «علی قاپو» نام ابتدایی آن است. حضور در این عمارت و بازدید از هنرهای به‌کار رفته در آن حس کم‌نظیری دارد، حالا خودتان را روی ایوان این عمارت تصور کنید که دیدی وسیع به کل میدان نقش جهان دارد، حسی که شاید کمتر بتوانید آن را در فضایی تاریخی و بکر تجربه کنید. قیمت بلیط عمارت عالی قاپو: 5 هزار تومان ساعت بازدید از عمارت عالی قاپو: از 09:00 تا 15:30 آدرس عمارت عالی قاپو: ضلع غربی میدان نقش جهان  موقعیت دقیق کاخ عالی قاپو روی نقشه  عمارت عالی قاپو در شب؛ عکس از Amirpashaei کاخ هشت بهشت اصفهان کاخ هشت بهشت در باغی با همین نام و در دوره شاه سلیمان ساخته شده است. بعدها در دوره قاجار، ظل‌السلطان، پسر ارشد ناصرالدین شاه که فرمانروایی اصفهان و به‌نوعی فرمانروایی قسمت جنوبی ایران بر عهده او بود، پیشنهاد ساخت مدرسه‌ای مانند دارالفنون را در اصفهان به ناصرالدین شاه می‌دهد. در پی این پیشنهاد، عمارت هشت بهشت در طول حدوداً یک‌سال مرمت و بازسازی می‌شود. پس از اتمام مرمت، از اتاق‌های پایینی برای کلاس درس و از اتاق‌های بالایی برای کارگاه‌ها و کتابخانه استفاده می‌شد. گفتنی است که کلاس‌های نظامی و تربیت افراد نظامی هم در این مدرسه انجام می‌گرفته است. کاخ هشت بهشت با کاشی‌کاری‌های منقوش، طاق مقرنس چشم‌نواز، غلام‌گردش‌ها و قسمت‌های دیگرش، باعث شده بازدیدکننده‌ها زمان زیادی را برای دیدنش بگذرانند و در گوشه و کنارش عکاسی کنند. ژان شاردن، جهانگرد فرانسوی در تعریف از این کاخ می‌گوید که هیچ نقطه‌ای از این کاخ از نظر شکل و ساختمان و تزئینات، شبیه دیگری نیست و در کل بسیار جذاب و دیدنی است. در نتیجه این کاخ از آن‌دست مراکز دیدنی اصفهان است که حتماً باید در لیستتان جای دهید. قیمت بلیط کاخ هشت بهشت: 4 هزار تومان ساعت بازدید از کاخ هشت بهشت: از 09:00 تا 15:30 آدرس کاخ هشت بهشت: خیابان باغ گلدسته، پارک شهید رجایی  موقعیت دقیق کاخ هشت بهشت روی نقشه  نمای داخلی بخشی از عمارت هشت بهشت؛ عکس از Diego Delso عمارت منارجنبان اصفهان بنیان این بنا، مربوط به دوره ایلخانی است. ساختمان این بنا مقبره‌ای برای عارفی با نام «عمو عبدالله کارلادانی» بوده و حدوداً 300 سال بعد، دانشمندان دوره صفوی مناره‌ها را به بنا اضافه می‌کنند. این کار باعث می‌شود که به مرور توجه‌ها به مناره و تکان‌هایشان جلب شود و مردم از شناختن این زاهد؛ یعنی عمو عبدالله دور بمانند. تکان‌هایی که مناره‌ها می‌خورند، باعث ضعیف شدن و از دست دادن استحکام‌شان می‌شود. بارها تصمیم گرفته‌اند که مانع از تکان‌دادن‌های مناره‌ها شوند و فیلم‌های مربوط به آن‌ها را نمایش بدهند، اما نتیجه همچنان مشخص نیست. منارجنبان کمی از شهر اصفهان فاصله دارد؛ اما اعجاب این بنا شما را به کشف رازی پنهان دعوت می‌کند. قیمت بلیط عمارت منارجنبان: 5 هزار تومان ساعت بازدید از عمارت منارجنبان: از 10:30 تا 24:00 آدرس عمارت منارجنبان: در 6 کیلومتری به سمت غرب اصفهان، محله کارلادان، خیابان آتشگاه  موقعیت دقیق منارجنبان روی نقشه  نمای خارجی از منارجنبان؛ عکس از Masoud Kazerooni آتشگاه اصفهان درباره آتشگاه اصفهان، مطالب تاریخی فراوانی وجود دارد. هنوز قدمت و نخستین اقدامات برای بنا کردن اینجا از نظر تاریخی و به‌طور قطع مشخص نیست. عده‌ای بر این باور هستند که ساخت آتشگاه به حدود 2500 سال پیش بازمی‌گردد و عده‌ای آن را متعلق به پیش از ساسانیان می‌دانند؛ با همه این‌ها، همچنان نمی‌توانیم بگوییم دقیقاً تاریخچه آتشگاه مربوط به چه زمانی است. در ارتباط با کاربری‌های آتشگاه، فرضیات مختلفی وجود دارد. عده‌ای معتقدند که آتشگاه کاربری مذهبی و آیینی داشته و برخی هم بر این باورند که کاربری آن استراتژیک بوده است و به‌عنوان اقامتگاه سلطنتی و دژ دفاعی از آن استفاده می‌کردند. برای رفتن به این مکان، نیاز به کمی کوهنوردی دارید، پس این موضوع را پیش از حرکت به سمت آتشگاه در نظر بگیرید. قیمت بلیط آتشگاه اصفهان: 10 هزار تومان ساعت بازدید آتشگاه اصفهان: 24 ساعته آدرس آتشگاه اصفهان: در 8 کیلومتری به سمت غرب شهر اصفهان  موقعیت دقیق آتشگاه اصفهان روی نقشه  آتشگاه اصفهان، از مراکز دیدنی اصفهان؛ عکس از آرشیو لست سکند؛ هادی انصاری مناره چهل دختران مناره چهل دختران اصفهان در دوره سلجوقیان و از آجر ساخته شده است. این مناره، سه کتیبه دارد که دوتای آن‌ها به خط کوفی نوشته شده‌اند و یکی دیگر از آن‌ها به خط نسخ است. همین کتیبه‌ها، ارزش مناره را زیاد کرده‌اند، چراکه به‌عنوان سندی مکتوب به‌شمار می‌آیند و این مناره در اصفهان، تنها مناره کتیبه‌دار است. یکی دیگر از نکات مهم درباره این مناره 29 متری، آن است که می‌دانیم مناره را در سال 501 هجری قمری ساخته‌اند و نام معمارش هم روی کتیبه‌ها آورده شده است. یکی از علل ساخت این بنا، نزدیکی به درگاه خداوند بوده است. مناره از نظر ساختار معماری، آجرکاری و مصالح به‌کار رفته در آن بسیار مهم است و گردشگران را به خود جلب می‌کند. مسئله جالب دیگری که در ارتباط با این مناره مطرح می‌کنند، بخت‌گشایی آن بوده است. مردم اصفهان می‌گویند که در زمان‌های گذشته، دختران دم بخت، کنار پایه یا روی پله‌های این مناره گردو می‌شکستند و همراه با کشمکش به مردم همان اطراف برای گشایش بختشان تعارف می‌کردند. مناره در یک محوطه باز قرار گرفته و برای بازدید از آن نیازی به تهیه بلیط ندارید. آدرس مناره چهل دختران: خیابان سروش، خیابان شهید حسین بحری، خیابان سنجری  موقعیت دقیق مناره چهل دختران روی نقشه  نمایی از مناره چهل دختران، عکس از خبرگزاری ایسنا؛ Negin Hemmatzade برج کبوتر مرداویج این برج در زمان صفویه و در سه طبقه ساخته شده است. ارتفاع این برج به 18 متر می‌رسد و قطر قاعده استوانه مرکزی آن، 16 متر است. کبوترخانه مرداویج، هشت برج استوانه‌ای در اطراف و یک برج اصلی در مرکزش دارد. حفره‌هایی که برای کبوترها در نظر گرفته‌اند، به‌اندازه بدن آن‌هاست تا پرنده بزرگ‌تر یا حتی پرنده‌های شکاری نتوانند در آن‌ها بروند. در گذشته، کبوتر نامه‌رسان هم در این برج داشته‌اند و از برج برای دیده‌بانی شهر نیز استفاده می‌کردند. کاربری برج کبوترخانه مرداویج برای این بوده که بتوانند فضله‌های کبوتران را به‌عنوان کود برای مزارعشان جمع کرده و سپس استفاده کنند. خاک زمین‌های زراعی در برخی از نقاط، برای اینکه امکان کشت پیدا کنند، نیاز به کود و موجوداتی داشتند که در دفعیات کبوترها وجود داشته است. آدرس برج کبوتر مرداویج: محله مرداویج، خیابان مرداویج  موقعیت دقیق برج کبوتر مرداویج روی نقشه  کبوترخانه مرداویج از جاهای دیدنی اصفهان برج‌های کبوتر گورت گَوَرت، نام روستایی است که تا مرکز شهر اصفهان فاصله خیلی زیادی ندارد. در گورت، بیشترین تراکم کبوترخانه‌ها را می‌بینید و همین امر اهمیت روستا را بسیار بیشتر کرده است. بر اساس گفته یکی از مرمت‌کاران برج‌های کبوتر، زمانی در گورت حدود 30 برج وجود داشته، اما امروزه تعداد آن‌ها به حدوداً 20 برج رسیده است که بسیاری‌شان باید مرمت شوند. برخی از این برج‌‌ها به‌گونه‌ای ساخته شده‌اند که بیش از دو هزار الی 20 هزار کبوتر در آن‌ها جای می‌گرفته‌اند و هدف از ساخت آن‌ها، جمع‌آوری فضولات بوده است. گفتنی است که این برج‌ها در عهدهای متفاوت ایلخانی، صفویه و قاجاریه ساخته شده‌اند. آدرس برج‌های کبوتر گورت: دهستان قهاب، روستای گورت  موقعیت دقیق روستای گورت روی نقشه  برخی از کبوترخانه‌های گورت، عکس از خبرگزاری ایسنا؛ Saman Khoshpeyman خانه‌های تاریخی اصفهان اصفهان، زمانی پایتخت ایران بوده است. به‌واسطه نقش برجسته و پررنگ این شهر در طول زمان‌های مختلف، می‌توانیم اهمیت آن را به‌خوبی درک کنیم. موقعیت شهر به‌گونه‌ای بوده که به مرور سبب بیشتر شدن جاهای دیدنی اصفهان هم شده است. خانه رجال سیاسی، شخصیت‌های مهم و افراد تأثیرگذار این شهر، معمولاً کمی متفاوت‌تر از باقی خانه‌ها هستند و تعداد آن‌ها هم کم نیست. به همین خاطر، در این قسمت، چندتا از خانه‌هایی را معرفی می‌کنیم که در حال حاضر به‌عنوان یک جای دیدنی اصفهان معرفی می‌شوند. خانه جواهری در اصفهان این خانه معماری اسلامی دارد و به سبک قاجار و در همان دوره ساخته شده است. نقشه و فرم این خانه مربعی شکل است و در وسط آن حیاط قرار دارد. بخش اصلی خانه در قسمت جنوبی قرار گرفته و جالب است بدانید از سایر قسمت‌ها کمی بلندتر است. در خانه جواهری، تزئینات مختلفی وجود دارد که توجه‌تان را جلب می‌کند. گچ‌بری، نقاشی و درهای ارسی بخشی از زیبایی‌های این خانه هستند. برای بازدید از خانه جواهری نیازی به پرداخت هزینه بابت بلیط ندارید. ساعت بازدید از خانه جواهری: از 09:00 تا 17:00 غیر از جمعه‌ها آدرس خانه جواهری: خیابان ابن سینا  موقعیت دقیق خانه جواهری روی نقشه  خانه جواهری از مکان های دیدنی اصفهان، عکس از خبرگزارری ایمنا؛ Mohsen Heiatian خانه مشیرالملک اصفهان این خانه مربوط به زمان قاجار است. ظل‌السلطان به هر شهری که می‌رفته در آنجا یک حاکم انتخاب می‌کرده است. او در اصفهان، میرزا حبیب‌الله انصاری ملقب به مشیرالملک را به‌عنوان حاکم انتخاب می‌کند. مقر فرمانروایی مشیرالملک هم در همین خانه بوده است. خانه در ابتدا حدود 14 هزار مترمربع بوده و مدرسه‌ای که حالا در کنار آن قرار دارد، زمانی جزوی از این خانه محسوب می‌شده و پادگان آن بوده است. خانه بعدها واگذار می‌شود و در حال حاضر هم بخشی از آن، موزه است. در این خانه می‌توانید نقاشی‌های چشم‌نواز، گچ‌بری‌های زیبا و آینه‌کاری‌هایی درخشان را ببینید. به گفته مسئولین، خانه مشیرالملک طبق بررسی‌هایشان این خانه بزرگ‌ترین ارسی در ایران را دارد. خانه در نزدیکی میدان نقش جهان از دیگر جاهای دیدنی اصفهان قرار گرفته و می‌توانید با پای پیاده به هر یک سر بزنید. قیمت بلیط خانه مشیرالملک: 15 هزار تومان ساعت بازدید از خانه مشیرالملک: تابستان از 09:00 تا 18:00 و زمستان از 08:00 تا 17:00 وب‌سایت خانه مشیرالملک: islamic_museum.com صفحه اینستاگرام خانه مشیرالملک: moshiralmolk@ آدرس خانه مشیرالملک: خیابان هاتف، خیابان مشیر، ابتدای خیابان هارونیه  موقعیت دقیق خانه مشیرالملک روی نقشه  حیاط خانه مشیرالملک؛ عکس از Hghassami خانه تاریخی معتمدی (ملاباشی) سبک‌های هنری خانه ملاباشی، متأثر از دوره‌های مختلف است که به حالت تلفیقی درآمده است. سبک و سیاق معماری دوران صفویه، زندیه و قاجاریه را می‌توانیم در این خانه ببینیم. ملاباشی، یکی از منجمان ناصرالدین شاه بوده و زمانی که به اصفهان می‌آید، این خانه را برای سکونت انتخاب می‌کند. خانه سالیان بعد توسط فردی به‌نام معتمدی خریداری می‌شود و پس از آن در دست مرمت و بازسازی قرار می‌گیرد. خانه معتمدی یا همان خانه ملاباشی، بخش‌های مختلفی مثل یک شاه‌نشین جذاب، ارسی 9 دری، نقاشی‌های روی گچ و تزئینات دیگری هم دارد. علاوه بر این‌ها، اشیاء این خانه تاریخی، تزئینی و عتیقه هستند و بر جذابیت و ارزش آن افزوده‌اند. برای بازدید این خانه، باید پیش از رفتن به آن تماس بگیرید و بازدید خود را هماهنگ کنید، چراکه ممکن است ظرفیت مجموعه تکمیل شده یا خانه برای انجام پروژه‌های عکاسی و مانند آن رزرو باشد. با ورود به این خانه، یک نوشیدنی هم برای شما سرو می‌شود. قیمت ورودی خانه تاریخی معتمدی: 100 هزار تومان ساعت بازدید از خانه تاریخی معتمدی: از 10:00 تا 20:00 وب‌سایت خانه تاریخی معتمدی: motamedihouse.com صفحه اینستاگرام خانه تاریخی معتمدی: motamedi_house@ آدرس خانه تاریخی معتمدی: خیابان بزرگمهر، خیابان هشت بهشت غربی، خیابان ملک شمالی، بن‌بست شماره سه  موقعیت دقیق خانه تاریخی معتمدی روی نقشه  نمایی از خانه معتمدی اصفهان؛ عکس از Shahla Davoudi خانه دهدشتی اصفهان نمی‌توانیم اطلاعات خیلی دقیقی را درباره تاریخ خانه دهدشتی بیابیم، اما به‌طور قطع این خانه مربوط به دوره قاجار است و سبک معماری اروپایی و ایرانی دارد. خانه دهدشتی در دوران مختلف، بارها بازسازی و مرمت شده و در حال حاضر از آن به‌عنوان کافه رستورانی با نام هوگر استفاده می‌کنند. البته شما می‌توانید با پرداخت مبلغ ورودی و به‌صورت جداگانه، از این خانه بازدید کنید؛ اما نوشیدن و میل کردن غذایی لذیذ در این کافه رستوران، بسیار لذت‌بخش‌تر از فقط بازدید کردنش است. در خانه دهدشتی می‌توانید غذاهای متنوعی انتخاب کنید. خانه، یک فضای داخلی و یک فضای خارجی دارد و شما می‌توانید با در نظر گرفتن سلیقه‌تان، بهترین جا را انتخاب کنید. با رزرو قبلی، امکان این هم وجود دارد که با خانوده و جمع‌های دوستانه به این خانه بروید و جشن‌های کوچک‌تان را برگزار کنید. یکی دیگر از مزیت‌های این خانه، نزدیکی به سایر دیدنی های اصفهان است. ساعت بازدید از خانه دهدشتی: از 11:00 تا 23:00 صفحه اینستاگرام خانه دهدشتی: hougercafe@ آدرس خانه دهدشتی: خیابان چهارباغ پایین، کوچه بازارچه، کوچه جهان‌نما (1)، بن‌بست دهدشتی  موقعیت دقیق خانه تاریخی دهدشتی روی نقشه  حیاط خانه دهدشتی؛ عکس از 13enam خانه مشروطه اصفهان خانه مشروطه اصفهان، متعلق به یکی از رهبران جنبش مشروطه در اصفهان، یعنی نورالله نجفی اصفهانی است. این خانه به سبک قاجاری بنا شده و می‌توانید در آن زیبایی‌های گچ‌بری‌های برجسته، آینه‌کاری‌ها و درهای ارسی را ببینید. خانه مشروطه که از جاهای دیدنی اصفهان است، دو شاه‌نشین دارد که یکی در شمال و دیگری در جنوب ساختمان قرار گرفته‌اند. یک اندرونی و یک بیرونی و تعداد 12 اتاق، بخش‌های دیگر این خانه را تشکیل داده‌اند. خانه مشروطه در زمان قدیم، محلی برای تجمع علما، آزادی‌خواهان، مردم و رجال سیاسی بوده است و از همین روی هم نام آن را مشروطه گذاشته‌اند. به‌تعبیری این خانه، موزه‌ای برای جنبش مشروطیت در اصفهان به‌شمار می‌رود. ساعت بازدید از خانه مشروطه اصفهان: از 09:00 تا 20:00 صفحه اینستاگرام خانه مشروطه اصفهان: khanemashrote@ آدرس خانه مشروطه اصفهان: خیابان نشاط، کوچه 14  موقعیت دقیق خانه مشروطه اصفهان روی نقشه  نمایی از ارسی‌های خانه مشروطه؛ عکس از Reza Asgari عمارت انگورستان ملک اصفهان در زمان نادرشاه، اینجا زمین انگوری بوده که نادرشاه آن را به‌جای مالیات تصاحب می‌کند. در زمان قاجار، مسئول امور مالیات یعنی ملک‌التجار، در این محل عمارتی بنا می‌کند که به انگورستان معروف می‌شود. هدف از احداث این بنا، برپایی مراسم عزاداری و تعزیه‌خوانی بوده است. با اینکه انگورستان ملک در طول زمان بارها دست‌خوش تغییر می‌شود و حتی قسمت‌هایی از آن نابود می‌شود، باز هم تماشایی و دیدنی است. عمارت، یک حیاط مرکزی، سفره‌خانه و حیاط بیرونی و بخش‌های دیگری هم دارد. حیاط مرکزی انگورستان ملک ستون‌هایی بلند با روکش چوبی و سرستون‌هایی مقرنس دارد که پایه این ستون‌ها از سنگ هستند و طرح‌هایی از گلدان‌های حجاری شده دارند. حتی طرح این ستون‌ها هم تفاسیری دارد. سفره‌خانه این عمارت دو طبقه است و با ارسی‌هایی زیبا، آن را مزین کرده‌اند. در قسمت شمالی عمارت، اتاقی وجود دارد که در آن هنر گچ‌بری، آینه‌کاری، نقاشی و کاشی‌کاری به زیبایی کار شده است. در این اتاق به وصیت ملک‌التجار، او و همسرش دفن شده‌اند. قیمت بلیط عمارت انگورستان ملک: 30 هزار تومان ساعت بازدید از انگورستان ملک: از 09:00 تا 15:00 و جمعه‌ها تعطیل صفحه اینستاگرام انگورستان ملک: angorestan.malek@ آدرس انگورستان ملک: خیابان هشت بهشت غربی، خیابان ملک شمالی  موقعیت دقیق عمارت انگورستان ملک روی نقشه  بخشی از عمارت انگورستان ملک؛ عکس از Monamahmoudzade پل‌ها تاریخی اصفهان عبور رودخانه زاینده‌رود از وسط شهر اصفهان، سبب شده تا برای رفت‌وآمد راحت‌تر، پل‌های مختلفی را در طول مسیر این رودخانه بسازند. شیوه ساخت و قدمت این پل‌ها، آن‌ها را به آثاری بسیار مهم و به‌نحوی جزو مناطق گردشگری اصفهان درآورده است. موضوع وقتی جالب‌تر می‌شود که بدانید این پل‌ها فقط برای رفت‌وآمد راحت‌تر نبوده‌اند و برخی از آن‌ها مخصوص عبور درباریان بوده‌اند و حتی برای هدایت مسیر آب هم استفاده می‌شده‌اند. در ادامه پل های اصفهان را معرفی می‌کنیم که از جاهای تاریخی اصفهان هستند. سی و سه پل اصفهان سی و سه پل از شاهکارهای معماری ایران در زمان صفویه است که به دستور شاه عباس اول، توسط الله‌وردی خان ساخته می‌شود. از آنجایی که الله‌وردی خان مأمور ساختن این پل بوده، سی‌وسه پل را با همین نام، یعنی الله‌وردی خان هم می‌شناسند. مصالح استفاده شده در این پل، ساروج، سنگ و آجر است و طولی برابر با 295 متر و عرضی برابر با 14 متر دارد. سی و سه پل اصفهان محل برگزاری برخی از جشن‌ها مانند جشن آب‌پاشان بوده است. این پل، خیابان چهارباغ عباسی را به خیابان چهارباغ بالا متصل می‌کرده. شاردن، گردشگر فرانسوی، این پل را اثری شگفت‌آور توصیف می‌کند. راه رفتن روی این پل، شما را به عهد صفویه می‌برد و اگر شب‌هنگام اینجا را ببینید، جذابیتش چندبرابر می‌شود. آدرس سی و سه پل اصفهان: میدان انقلاب، خیابان چهارباغ  موقعیت دقیق سی و سه پل اصفهان روی نقشه  سی و سه پل از مهم‌ترین جاهای دیدنی اصفهان؛ عکس از Diego Delso پل خواجو اصفهان پل خواجو به عقیده عده‌ای از کارشناسان، نقطه اوج صنعت پل‌سازی در ایران است. معماری و شیوه مهندسی برای ساخت این پل، آن را بسیار پراهمیت کرده است. پل خواجو که به پل شاهی و پل بابارکن‌الدین هم معروف است، در زمان شاه عباس دوم ساخته شده و مدت زمان ساخت آن را از 1057 تا 1077 هجری قمری می‌دانند. این پل به‌عنوان سد هم عمل می‌کرده و مهم‌ترین دلایل ساخت آن نزدیک‌تر کردن راه و ایجاد منظره‌ای زیبا در بخش عمیق زاینده‌رود و اطراف آن بوده است. در گذشته و در اطراف رودخانه و حوالی پل خواجو، عمارت‌ها و باغ‌‌هایی وجود داشتند که زیبایی منطقه را دوچندان کرده بودند؛ اما متأسفانه در حال حاضر، دیگر اثری از برخی از آن‌ها نیست. در ساخت این پل، از آجر و سنگ استفاده شده که علاوه بر استحکام بخشیدن به بنای پل، آن را مزین هم کرده‌اند. کاشی‌کاری و گچ‌بری هم از دیگر تزییناتی است که می‌توانید در پل خواجو ببینید. پل خواجو در زمان‌های مختلف مرمت شده، برای مثال پس از مرگ شاه عباس دوم و همچنین در زمان ناصرالدین شاه قاجار. جالب است بدانید در زمان حکمرانی ظل‌السلطان برای گرامی‌داشت ترقیات او، اطراف پل را تخته‌بندی می‌کردند و درون آن قایق و کشتی می‌انداختند و با آتش‌بازی در محیط و نورانی کردن آنجا، جشن می‌گرفتند. آدرس پل خواجو اصفهان: بین خیابان‌های آبشار اول و کمال اسماعیل  موقعیت دقیق پل خواجو روی نقشه  نمایی زیبا از پل خواجو؛ عکس از Pedram Forouzanfar پل شهرستان در اصفهان کارشناسان تاریخ گمان می‌کنند که پل شهرستان یکی از قدیمی‌ترین پل‌های زاینده‌رود است. احتمالاً ساخت این پل به سده‌های نخست اسلام مربوط می‌شود. طبق بررسی‌ها، پل شهرستان اصفهان را روی پایه‌هایی از دوره ساسانی و همچنین صخره‌های سنگی زاینده‌رود بنا کرده‌اند. پل شهرستان در 3 کیلومتری شرقی پل خواجو قرار دارد. آرتور پوپ، یکی از مورخین بزرگ، اظهار می‌کند که در جنوب ایران هم پل‌هایی مانند پل شهرستان وجود داشته است و به مرور از بین رفته‌اند. همچنین، سبک ساخت پل شهرستان را رومی می‌دانند و احتمال می‌دهند که به‌دست مهندسان رومی هم ساخته شده است که زمانی در ایران اسیر بوده‌اند. آدرس پل شهرستان اصفهان: بین خیابان‌های آبشار سوم و سلمان فارسی  موقعیت دقیق پل شهرستان اصفهان روی نقشه  نمایی از پل شهرستان در اصفهان؛ عکس از Offlineinternet پل چوبی اصفهان پل جوئی، نام درست‌تری برای این پل است که در زمان شاه عباس دوم ساخته شده. از روی این پل، جوی یا جوئی عبور می‌کرده که برای آبیاری باغ‌ها از آن استفاده می‌کردند و به همین واسطه به آن جوئی می‌گفتند؛ اما عامه مردم آن را با عنوان چوبی شناختند و همچنان هم بیشتر با همین نام آن را می‌شناسند. از این پل برای عبور و مرور هم استفاده می‌کردند، منتها رفت‌وآمد روی آن فقط مخصوص خانواده شاه، امیران و سفیران بوده است و ازاین‌رو پلی سلطنتی محسوب می‌شده است. در طول پل، دو برج شش ضلعی هم وجود دارد که به کافه تبدیل شده‌اند و فضای جذابی را ایجاد کرده‌اند. پل جوئی یا پل چوبی بین دو پل خواجو و سی و سه پل قرار گرفته است که منظره زیبایی را از زاینده‌رود، به‌شرط پرآب بودنش، به‌نمایش می‌گذارد. آدرس پل چوبی اصفهان: بین خیابان‌های کمال اسماعیل و بلوار آینه خانه  موقعیت دقیق پل چوبی روی نقشه  پل چوبی در اصفهان؛ عکس از Koohkan پل مارنان اصفهان پل مارنان، محله عباس‌آباد را به قسمت غربی جلفا متصل می‌کند و احتمال می‌دهند که این پل به دستور شاه طهماسب ساخته شده باشد. احتمال دیگری که برای ساخت این پل می‌دهند، این است که ساختن آن در دوره ساسانی پایه‌ریزی شده و در دوره صفوی کامل شده است. البته پل مارنان در دوره‌های مختلف دست‌خوش مرمت‌هایی هم بوده است. از جمله نقش‌های دیگر این پل علاوه بر اتصال دوسوی پل به یکدیگر، امکان استفاده از آن به‌عنوان آب‌بند بوده است. آدرس پل مارنان اصفهان: بین خیابان‌های قدسی و بلوار بوستان سعدی  موقعیت دقیق پل مارنان روی نقشه  نمایی از پل مارنان؛ عکس از eBacchus موزه‌های اصفهان از مهم‌ترین جاهای دیدنی اصفهان، موزه‌های آن هستند. موزه‌ها همیشه تاریخ و سرگذشت واضحی را از شهر و منطقه‌های مختلفش عنوان می‌کنند. تعدد موزه‌های اصفهان و دسته‌بندی آن‌ها این امکان را به شما می‌دهند تا بتوانید گردشی کامل را در این شهر تجربه کنید و آنچه بر شهر گذشته، بهتر درک کنید. موزه هنرهای تزئینی اصفهان (رکیب خانه) این موزه شامل دو بخش است که یکی بخش نمایشگاه دائمی و دیگری، بخش نمایش موقتی آثار است. در این موزه می‌توانید آثار مختلفی را از زیورآلات، منسوجات، تابلوهای رنگ و روغن، ظروف سفالی، مینیاتور، نسخ خطی و همچنین آثاری از دوره‌های صفویه، قاجاریه و دوره معاصر مشاهده کنید. گفتنی است که ساختمان این موزه که عمارتی تاریخی است، مرمت و بازسازی شده و در حال حاضر از جاهای دیدنی اصفهان به‌شمار می‌آید. ساعت بازدید از موزه هنرهای تزئینی: از 08:30 تا 13:30 غیر از روزهای تعطیل صفحه اینستاگرام موزه هنرهای تزئینی: rakib_khaneh@ آدرس موزه هنرهای تزئینی: خیابان استانداری، روبه‌روی دانشگاه هنر  موقعیت دقیق موزه هنرهای تزئینی روی نقشه  سردر موزه هنرهای تزئینی اصفهان؛ عکس از Mostafa Meraji موزه موسیقی اصفهان موزه موسیقی اصفهان توسط دو استاد موسیقی اصفهانی تأسیس شده است و در آن بیشتر سازهای ایرانی و محلی گوناگون به‌نمایش در آمده‌اند. علاوه بر بخش سازهای ایرانی، سازهای خارجی هم در این موزه وجود دارند. در مجموع حدود 400 نوع ساز در این موزه هست و برخی از آن‌ها هم اهدایی گردشگرانند. بر اساس گفته مدیران موزه، بسیاری از گردشگران خارجی فکر تنوع زیاد سازها را نمی‌کردند و با دیدن این موزه، بسیار تعجب کرده‌اند. حتی برخی از آن‌ها اظهار کرده‌اند که ایران به‌اندازه یک قاره، ساز دارد! در موزه موسیقی اصفهان که موزه‌ای خصوصی است، آثار تاریخی و به‌تعبیری عتیقه هم وجود دارد. در حین بازدیدتان از این موزه، یک راهنمای تخصصی همراه شما هست و ویژگی‌های آثار و موارد لازم را شرح می‌دهد. در صورتی که نخواهید راهنمایی همراه شما باشد، می‌توانید این موضوع را مطرح کنید. کار جالب دیگر این موزه، اجرای موسیقی زنده برای بازدیدکنندگان است که بر همین اساس، قیمت بلیط متغیر می‌شود. در ضمن می‌توانید با هماهنگی پیشین، تعداد نوازنده‌های بیشتری را برای اجرای زنده درخواست کنید که این امر به تعداد شما هم بستگی دارد. قیمت بلیط موزه موسیقی: 50 هزار تومان (با اجرای زنده)، 25 هزار تومان (بدون اجرای زنده) ساعت بازدید از موزه موسیقی: از 10:00 تا 17:00 غیر از روزهای تعطیل وب‌سایت موزه موسیقی: isfahanmusicmuseum.com آدرس موزه موسیقی: خیابان توحید میانی، خیابان قندی، پلاک 74، موزه موسیقی  موقعیت دقیق موزه موسیقی روی نقشه  بخشی از موزه موسیقی؛ عکس از خبرگزاری تسنیم موزه تاریخ طبیعی اصفهان این موزه در سال 1367 در یکی از بناهای باستانی زمان تیموریان راه‌اندازی شد که با نام تالار تیموری آن را می‌شناسند. مجموعه آثار این موزه را دکتر جعفریان، استاد دانشگاه اصفهان طی 37 سال جمع‌آوری کرده است. برخی از آن‌ها خریداری، برخی گردآوری و دیگر آثار هم به روش‌های مختلف به‌دست آمده‌اند. این آثار در دسته‌بندی‌های متنوعی به‌نمایش درآمده‌اند و شامل شاخه‌های علوم گیاهی، جانوری، جغرافیایی، زمین‌شناسی و موارد دیگر می‌شوند. هدف از احداث این موزه، حفظ میراث و ایجاد زمینه تحقیق بوده است و جنبه‌های مختلف آموزشی و تحقیقی را دربرمی‌گیرد. ساعت بازدید از موزه تاریخ طبیعی: این موزه فعلاً بازدید ندارد آدرس موزه تاریخ طبیعی: خیابان استانداری، تالار تیموری  موقعیت دقیق موزه تاریخ طبیعی روی نقشه  فضای داخلی موزه تاریخ طبیعی اصفهان؛ عکس از Mostafa Meraji موزه عصارخانه شاهی اصفهان عصارخانه شاهی در واقع همان کارخانه روغن‌کشی بوده است که در آن، روغن بذرهای مختلف را می‌گرفتند و از کاربردهای متنوعشان بهره‌مند می‌شدند. این روغن‌ها کاربردهای گوناگونی در زمینه‌های صنعتی، خوراکی و درمانی داشته‌اند. برای مثال به‌جای پیه حیوانات از آن‌ها برای روغن چراغ و روشنایی استفاده می‌کردند. از بذرهای باقی‌مانده هم به‌عنوان کود بهره می‌بردند. در این موزه، مجسمه‌هایی ساخته‌اند که با مشاهده آن‌ها می‌توانید متوجه نحوه عملکرد و روند روغن‌گیری شوید و فرآیند آن در گذشته را بهتر درک کنید. موزه عصارخانه اصفهان از نظر معماری هم پراهمیت است و نشان از نحوه ساخت‌وسازها در گذشته دارد. موزه در بازار قیصریه قرار گرفته، جایی که متعلق به زمان صفویان است، از همین رو احتمال می‌دهند که برای دوره صفویه باشد. در این موزه می‌توانید یک دیوار را ببینید که به آن جرز می‌گویند و برخی از ضرب‌المثل‌های قدیمی را به این شکل، بهتر درک می‌کنید. قیمت بلیط عصارخانه شاهی: 5 هزار و 500 تومان ساعت بازدید از موزه عصارخانه شاهی: شنبه تا چهارشنبه از 09:30 تا 16:50، پنج‌شنبه‌ها  از 09:30 تا 15:30 و جمعه‌ها تعطیل صفحه اینستاگرام موزه عصارخانه شاهی: assarkhaneeshahi_museum@ آدرس موزه عصارخانه شاهی: کنار ورودی بازار قیصریه، بازار قنادها، پاساژ امین (بازار عصاری)  موقعیت دقیق موزه عصارخانه روی نقشه  بخشی از موزه عصارخانه اصفهان؛ عکس از Ehsan11111 باغ موزه پروانه اصفهان این باغ موزه در منطقه ناژوان قرار گرفته است که خود منطقه به‌تنهایی یکی از جاهای دیدنی اصفهان است. باغ موزه پروانه‌ها، ترکیبی از فضای گلخانه و قسمت‌هایی است که برای نمایش پروانه‌ها اختصاص داده‌اند. در مجموع تعداد 48 قاب در این مجموعه وجود دارد که تعداد 2200 پروانه را به نمایش می‌گذارند. در جهان 17 خانواده پروانه کشف شده است که هشت تا از این خانواده‌ها ایرانی هستند و می‌توانید آن‌ها را در این باغ موزه ببینید. البته گونه‌های خارجی هم در این مجموعه یافت می‌شوند. قیمت بلیط باغ موزه پروانه: 10 هزار تومان ساعت بازدید از باغ موزه پروانه: از 08:30 تا 20:30 آدرس باغ موزه پروانه: اتوبان حبیب‌اللهی، میدان سهروردی، خیابان الفت، پارک جنگلی ناژوان  موقعیت دقیق باغ موزه پروانه‌ها روی نقشه  گلخانه باغ پروانه‌ها موزه صدف اصفهان موزه صدف، اولین موزه تخصصی صدف‌ها و حلزون‌های دریایی در کشور به‌شمار می‌آید و کاپیتان حسن خواجه ظرف مدت 25 سال آثار آن را جمع‌آوری کرده است. این آثار از خلیج فارس، دریای عمان، دریای خزر و سایر دریاها و اقیانوس‌های سراسر جهان جمع‌آوری شده‌اند. مجموع این آثار حدود 1600 نمونه هستند و تقریباً 700 گونه را شامل می‌شوند. یکی از نکات جالب درباره این موزه، این است که رنگ همه صدف‌ها، حلزون‌ها و آنچه که به‌نمایش گذاشته شده‌اند، طبیعی هستند. ساعت بازدید از موزه صدف: از 08:00 تا 18:00 صفحه اینستاگرام موزه صدف: isfahan_seashell_museum@ آدرس موزه صدف: مجموعه پارک جنگلی ناژوان، خیابان الفت، کنار آکواریوم اصفهان  موقعیت دقیق موزه صدف اصفهان روی نقشه  موزه صدف اصفهان؛ عکس از Ehsan Jazini کلیساهای اصفهان اصفهان، کلیساهای بسیار زیبایی دارد و برخی از آن‌ها از نظر تاریخی هم بسیار مهم و شاخص هستند. با مهاجرت ارامنه به بخش جلفای اصفهان، به‌تدریج بر تعداد این کلیساها هم افزوده شد. البته پیش از آن در اطراف اصفهان هم خانواده‌های ارمنی حضور داشتند، اما به‌تدریج بر تعداد آن‌ها افزوده شد. تعدادی از این کلیساها در نزدیکی هم قرار گرفته‌اند؛ بنابراین می‌توانید با برنامه‌ریزی دقیق، بازدیدی کامل از آن‌ها انجام دهید. کلیسای وانک اصفهان کلیسای وانک را می‌توانیم مهم‌ترین کلیسای شهر اصفهان بدانیم. از حیث هنرهای به‌کار رفته در این موزه، تاریخ و معماری این کلیسا، وانک جزو شاخص‌ترین کلیساهای کشور است و چندین بار هم طرح معرفی آن برای قرارگیری در لیست ثبت جهانی یونسکو بررسی شده است. کلیسای وانک را با توجه به کلیسای سنت استپانوس جلفای آذربایجان ساخته‌اند و زمان ساخت آن هم مربوط به دوره سلطنت شاه عباس دوم می‌شود. در شمال محراب این کلیسا، موزه‌ای دو طبقه ساخته‌اند که دو تالار دارد و حدود 850 اثر را در آن نمایش داده‌اند. این موزه در سال 1905 تا 1906 ساخته شده و هدف آن حفظ نسخ خطی و اشیاء تاریخی است. یک انجیل متعلق به قرن دهم که روی پوست نوشته شده است و همچنین یک قرآن که به زبان ارمنی ترجمه شده، از جمله آثار آن هستند. مهم‌ترین اثر، تار مویی است که روی آن آیه‌ای از انجیل نوشته شده است و فقط با چشم مسلح باید آن را ببینید. تابلوهای گچ‌بری، نقاشی، زیورآلات، منسوجات و البسه ارامنه و آثاری دیگر، از جمله اشیائی هستند که می‌توانید در این موزه آن‌ها را مشاهده کنید. قیمت ورودی کلیسا وانک: 15 هزار تومان ساعت بازدید از کلیسای وانک: از 08:30 تا 13:00 و از 14:30 تا 17:30 وب‌سایت کلیسای وانک: vank.ir صفحه اینستاگرام کلیسای وانک: isfahan.prelacy@ آدرس کلیسای وانک: جلفا، خیابان نظر شرقی، کوچه آلفرد  موقعیت دقیق کلیسای وانک روی نقشه  تزئینات فوق‌العاده زیبای کلیسای وانک کلیسای بیت اللحم اصفهان بیت اللحم را یکی از باشکوه‌ترین کلیساهای اصفهان می‌دانند که علاوه بر زیبایی‌های داخلی کلیسا، نمای خارجی آن هم جذاب است. این کلیسا در زمان شاه عباس صفوی و توسط یکی از تجار آن زمان به‌نام خواجه پطرس ولیجانیان ساخته شده است. در حال حاضر هم آرامگاه این تاجر و چند نفر از خانواده‌اش در این کلیسا قرار دارد. روایت‌های مختلفی هم از چرایی ساخت این کلیسا مطرح کرده‌اند که یکی از آن‌ها به‌خاطر شلوغی کلیسای حضرت مریم و برای جلوگیری از ازدحام جمعیت در آن بوده است. دیوارهای داخلی کلیسای بیت اللحم با گچ پوشانده شده‌اند و نقاشی‌های بسیار زیبایی روی آن‌ها کشیده شده است که موضوعیت آن‌ها داستان‌های انجیل است. پایین دیوارها هم با کاشی‌های لعاب‌دار کامل شده. ساختمان بنا با خشت و آجر است و در دو طبقه احداث شده که طبقه بالایی آن مخصوص بانوان بوده است. بیت اللحم در زمان مظفرالدین شاه هم تعمیر می‌شود. قیمت ورودی کلیسا بیت اللحم: 10 هزار تومان ساعت بازدید از کلیسای بیت اللحم: از 08:30 تا 13:00 و از 14:30 تا 17:30 و شنبه‌ها تعطیل صفحه کلیسای بیت اللحم در وب‌سایت کلیسای وانک: vank.ir آدرس کلیسای بیت اللحم: خیابان نظر شرقی، میدان جلفا  موقعیت دقیق کلیسای بیت‌اللحم روی نقشه  نمای داخلی کلیسای بیت اللحم، عکس از آرشیو لست سکند؛ روزبه شهنوار کلیسای هاکوپ اصفهان کلیسای هاکوپ در نزدیکی کلیسای مریم مقدس و در حیاط آن است که در سال 1607 میلادی ساخته شده است. طبق ادعای سایت «خلیفه‌گری اصفهان و جنوب ایران»، کلیسای هاکوپ، قدیمی‌ترین کلیسای ارامنه در جلفاست. پلان اولیه این کلیسا به شکل صلیب بوده؛ اما بخشی از آن تخریب می‌شود و پلانی مستطیلی باقی می‌ماند. ساختمان اصلی این کلیسا با آجر و خشت درست شده و دیوارهای داخلی با گچ پوشیده شده‌اند و نمای خارجی کلیسا را کاهگل کرده‌اند. صفحه کلیسای هاکوپ در وب‌سایت کلیسای وانک: vank.ir آدرس کلیسای هاکوپ: جلفا، خیابان نظر شرقی، میدان بزرگ  موقعیت دقیق کلیسای هاکوپ و مریم مقدس روی نقشه  نمای خارجی از کلیسای هاکوپ کلیسای مریم مقدس اصفهان کلیسای مریم مقدس، دومین کلیسای تاریخی اصفهان است که سال ساخت آن مربوط به 1610 میلادی می‌شود و به‌مرور به آن تزئینات هم اضافه می‌شود. سبک معماری کلیسا ارمنی است. این کلیسا در سال 1613 تکمیل می‌شود، در سال 1651 تا 1666 میلادی کاشی‌هایی به آن الحاق می‌شود و نقاشی‌هایش هم مربوط به سال 1666 میلادی است. کلیسای مریم مقدس را یک تاجر ارمنی به‌نام خواجه آدویک باباکیان ساخته است. این کلیسا بعد از کلیسای وانک، دومین محوطه بزرگ را دارد و در آن مراسم مختلفی برگزار می‌شود. اما پیش از بازدید، حتما از شرایط بازدید این کلیسا مطمئن شوید. صفحه کلیسای مریم مقدس در وب‌سایت کلیسای وانک: vank.ir آدرس کلیسای مریم مقدس: جلفا، خیابان نظر شرقی، میدان بزرگ  موقعیت دقیق کلیسای مریم مقدس روی نقشه  کلیسای حضرت مریم؛ عکس از afroozfa مساجد و مدرسه‌های اصفهان اصفهان بروید و از مساجد آن که جزو با ارزش‌ترین مکان های دیدنی اصفهان محسوب می‌شوند، بازدید نکنید؟ امکان ندارد! تعدادی از این مسجدها در نزدیکی یکدیگر هستند و می‌توانید آن‌ها را با یک برنامه‌ریزی دقیق به‌شکل هم‌زمان مشاهده کنید. در اصفهان می‌توانید برخی از زیباترین بناهای کاشی‌کاری‌شده دنیا را ببینید. علاوه بر مساجد، در اصفهان مدرسه‌های دیدنی هم هست که بازدید از زیبایی‌های آن‌ها خالی از لطف نیست. مسجد امام مسجد امام را با نام مسجد جامع عباسی و مسجد شاه هم می‌شناسند. این مسجد که در دوره صفوی و با دستور شاه عباس اول در بیست و چهارمین سال سلطنتش ساخته شده است. مسجد امام، شاهکاری از معماری، نجاری، کاشی‌کاری و هنرهای دیگر در قرن یازدهم به‌حساب می‌آید. این مسجد از مهم‌ترین بناها با معماری اسلامی در ایران است و با تکیه بر تجربیات گذشتگان در طرح بنا و تزئینات به اوج تحول معماری مساجد در ایران رسیده است. ساختن مسجد در سومین مرحله از ساخت طرح میدان نقش جهان شروع شده است. بیست سال پیش از شروع ساخت مسجد، بناهای اولیه میدان نقش جهان صرفاً برای چوگان‌بازی و اسب‌دوانی بوده است. به همین خاطر برابری محور میدان با قبله مطرح نبوده است. پس از اینکه مسجد را می‌سازند، جهت قبله را برای ساخت مسجد در نظر می‌گیرند. برای همین است که جهت مسجد با میدان تفاوت دارد. کاشی‌کاری، طرح‌های اسلیمی و کتیبه‌ها، زیباترین قسمت‌هایی هستند که می‌توانید در این مسجد مشاهده کنید. قیمت بلیط مسجد جامع عباسی: 5 هزار تومان ساعت بازدید از مسجد جامع عباسی: از 09:00 تا 15:40 آدرس مسجد جامع عباسی: ضلع جنوبی میدان نقش جهان  موقعیت دقیق مسجد جامع عباسی روی نقشه  تصویری از کاشی‌کاری‌های فوق‌العاده مسجد جامع عباسی، عکس از آرشیو لست سکند؛ روزبه شهنواز مسجد جامع اصفهان یکی از زیباترین جاهای دیدنی اصفهان، مسجد جامع آن است که می‌توانید تحولات معماری 14 قرن را درونش ببینید. این مسجد از قسمت‌های مختلفی ساخته شده است که هر کدام از آن‌ها جذابیت خاص خود را دارند. گنبد نظام‌الملک، تاج‌الملک، صحن چهار ایوانی، شبستان‌ها و مدرسه مظفری، برخی از این قسمت‌ها هستند. سبک ساخت مسجد جامع اصفهان، به‌صورت چهار ایوانی بوده است که سبکی ایرانی محسوب می‌شود و از قرن پنجم به بعد رواج پیدا می‌کند. این مسجد به دستور وزیر ملک‌شاه سلجوقی ساخته می‌شود و در آن مجموعه‌ای از صنایع معماری و هنرهای زیبای ایران بعد از اسلام مشاهده می‌شود. مهم‌ترین مصالحی که در ساخت مسجد جامع اصفهان به‌کار رفته است، آجر است و باید بگوییم که بنا در دوران مختلف مرمت شده است. در ایوان غربی می‌توانید سقف مقرنس را ببینید، قسمت شمالی خطوط کوفی قرار دارند و رونق هنر معماری سلجوقی در قسمت شرقی نمایان است. قیمت بلیط مسجد جامع اصفهان: 5 هزار تومان ساعت بازدید از مسجد جامع اصفهان: از 09:00 تا 15:40 آدرس مسجد جامع اصفهان: میدان قیام، خیابان علامه مجلسی  موقعیت دقیق مسجد جامع روی نقشه  مقرنس‌ها و آجرکاری‌های مسجد جامع اصفهان، عکس از آرشیو لست سکند؛ روزبه شهنوازی مسجد شیخ لطف‌الله اصفهان از معروف‌ترین و زیباترین مساجد دنیا از نظر معماری، مسجد شیخ لطف‌الله است که بین سال‌های 1602 تا 1619 قمری ساخته شده. دستور ساخت این مسجد را شاه عباس صفوی داده و نام آن هم به‌نام عالم بزرگ عهد صفویه یعنی شیخ لطف‌الله جبل عاملی است. سبک معماری این مسجد، سبک اصفهانی است و کاشی‌کاری‌های معرق داخلی و بیرونی آن با خط ثلث نوشته شده‌اند. تزئینات و هنر به‌کار رفته در محراب این مسجد هم بسیار زیباست و ظرافت چشم‌گیری دارد. آرتور پوپ درباره مسجد شیخ لطف‌الله می‌گوید که خیلی سخت می‌توانیم بگوییم این اثر، ساخته دست بشر است و کمترین نقصی در آن وجود ندارد. قیمت بلیط مسجد شیخ لطف‌الله: 5 هزار تومان ساعت بازدید از مسجد شیخ لطف‌الله: از 09:00 تا 15:40 آدرس مسجد شیخ لطف‌الله: ضلع شرقی میدان نقش جهان  موقعیت مسجد شیخ لطف‌الله روی نقشه  تصویری از کاشی‌کاری بی‌نظیر مسجد شیخ لطف الله، عکس از آرشیو لست سکند؛ روزبه شهنواز مسجد حکیم اصفهان یکی دیگر از جاهای دیدنی اصفهان، مسجد حکیم این شهر است. این مسجد علاوه بر معماری زیبایی که دارد، به‌واسطه کتیبه‌هایش بسیار ارزشمندتر شده است. روی این کتیبه‌ها تاریخ‌های 1067 تا 1073 قمری نوشته شده‌اند. ساختمان بنا مربوط به دوره صفویه است و کتیبه‌های گوناگون از آن دوره، با خطوط ثلث و نستعلیق در قسمت‌های مختلفش دیده می‌شود. این خطوط زیبا، کار خوشنویسان دوره صفویه است. مسجد حکیم هم به‌صورت چهار ایوانی ساخته شده است. ساعت بازدید از مسجد حکیم: از 04:00 تا 06:30 و از 11:00 تا 02:30 آدرس مسجد حکیم: انتهای خیابان رنگرزان، خیابان حکیم نظامی  موقعیت دقیق مسجد حکیم روی نقشه  مسجد حکیم؛ عکس از آرشیو لست‌سکند؛ ساره سلطانپور مدرسه چهارباغ اصفهان مدرسه چهارباغ در زمان شاه سلطان حسین صفوی، آخرین پادشاه سلسله صفویه ساخته شده است. تقریباً می‌توانیم بگوییم که این مدرسه، آخرین بنای باشکوه از دوران صفویه است و هدف اصلی از ساخت آن، تدریس به طلاب بوده که همچنان هم همان کاربری را دارد. در حال حاضر، نام این مدرسه تغییر پیدا کرده و به مدرسه علمیه امام صادق تبدیل شده است؛ اما در گذشته این مدرسه را با نام‌های مدرسه سلطانی و مدرسه مادر شاه هم می‌شناختند. ساخت مدرسه چهارباغ اصفهان از سال 1116 تا 1126 قمری به‌طول انجامیده است. قسمت‌های مهم و زیبایی که می‌توانید در این مدرسه ببینید، معماری بنا، کاشی‌کاری، در تزیین شده با طلا و نقره، منبر مرمرین، پنجره‌های چوبی مشبک و خطوط نستعلیق است. قیمت ورودی مدرسه چهارباغ: 3 هزار تومان ساعت بازدید از مدرسه چهارباغ: پنج‌شنبه‌ها و جمعه‌ها از 14:00 تا قبل از اذان مغرب آدرس مدرسه چهارباغ: خیابان چهارباغ عباسی  موقعیت دقیق مدرسه چهارباغ روی نقشه  نمایی از مدرسه چهارباغ، عکس از آرشیو لست سکند؛ Ehsantrips باغ‌های اصفهان جریان رودخانه زاینده‌رود و انشعب آن و همچنین موقعیت مکانی اصفهان، سبب شده‌اند که در این شهر، باغ‌های مختلفی هم ایجاد شوند که هر کدام بسیار دیدنی هستند. برای آبیاری برخی از این باغ‌ها از آب زاینده‌رود استفاده می‌کردند. در این قسمت، تعدادی از باغ‌های اصفهان را معرفی می‌کنیم. باغ گل‌ها در اصفهان بزرگ‌ترین فضای سبز در این استان، باغ گل‌های اصفهان است که در مساحت 67 هزار متر مربع و کنار حاشیه رودخانه زاینده‌رود ساخته شده است. در این باغ گونه‌های گیاهی فراوان و متنوعی آورده‌اند که شما می‌توانید همه آن‌ها را در کنار هم ببینید. برای طراحی و ساخت این باغ گل، از باغ‌های ایرانی، انگلیسی و ژاپنی بهره گرفته شده است که این طرح‌ها در جای‌جای باغ مشهود هستند. یکی از مزیت‌های باغ گل‌های اصفهان، چند وجهی بودنش است؛ یعنی تفریحی، فرهنگی، آموزشی و تحقیقی محسوب می‌شود. قیمت بلیط باغ گل‌های اصفهان: 15 هزار تومان ساعت بازدید از باغ گل‌های اصفهان: از 07:00 تا 23:00 صفحه اینستاگرام باغ گل‌های اصفهان: baghgolha_isf@ آدرس باغ گل‌های اصفهان: خیابان بزرگمهر، ابتدای خیابان سلمان فارسی  موقعیت دقیق باغ گل‌های اصفهان روی نقشه  باغ گل‌های اصفهان؛ عکس از آرشیو لست‌سکند؛ S.Khezri باغ پرندگان اصفهان باغ پرندگان اصفهان، سال‌ها پیش در این استان بنا شد و با الهام از باغ پرندگان کوالالامپور آن را احداث کردند. این باغ که در بیشه ناژوان اصفهان قرار گرفته است، گونه‌های مختلفی از پرندگان ایرانی و غیر ایرانی را در خود جای داده است. برخی از پرندگان این باغ مانند عقاب که خطرآفرین هستند در قفس نگهداری می‌شوند و باقی پرندگان که خطری ندارند در محیط باغ و در محوطه‌هایی مخصوص آزاد هستند. روی این باغ یک توری بزرگ قرار داده‌اند که بر 16 پایه گسترده شده و ارتفاعی برابر با 32 متر دارد. به این صورت از فرار کردن احتمالی برخی از پرنده‌ها جلوگیری کرده‌اند. غیر از پرنده‌ها، مجسمه‌هایی چوبی از انواع حیوانات دیگر در محوطه این باغ پراکنده هستند که بر جذابیت این پارک می‌افزایند. قیمت بلیط باغ پرندگان: 20 هزار تومان ساعت بازدید از باغ پرندگان: از 08:00 تا 16:30 آدرس باغ پرندگان: میدان سهروردی، خیابان الفت  موقعیت دقیق باغ پرندگان روی نقشه  بخش‌های مختلف باغ پرندگان اصفهان، عکس از آرشیو لست سکند؛ Farzane Aminizade محله‌ها و بازارهای اصفهان قدم‌زدن در محله‌ها و بازارهای شهر اصفهان به‌تنهایی به‌عنوان یک کار تفریحی تلقی می‌شود. مخصوصاً اگر بخواهید پس از این قدم‌زدن سراغ شکم‌گردی در اصفهان بروید و دلی از عزا دربیاورید. دیدن خانه‌های قدیمی، فروشگاه‌ها و مغازه‌هایی که بافت قدیمی شهر را دارند، از جمله جذابیت‌های محله‌ها و بازارهای اصفهان برشمرده می‌شوند. بازار قیصریه اصفهان بازار قیصریه در ضلع شمالی میدان نقش جهان قرار گرفته است و ساخت آن هم بر اساس طرحی از زمان شاه عباس بوده است. این بازار، مسجد جامع و مسجد شاه را به یکدیگر مرتبط می‌کند. از نکات جالبی که در ارتباط با این جاذبه می‌توانیم بگوییم، این است که هر بخشی از بازار متعلق به صنفی بوده و نامی ویژه با توجه به آن صنف داشته است. این بازار در حال حاضر بیشتر محل اجتماع قلمکارها، بافتنی‌های دستی و صنف‌های دیگر است. در اینجا می‌توانید انواع سوغات اصفهان را هم تهیه کنید. سردر بازار قیصریه با کاشی معرق، مقرنس‌ها و نقاشی‌های رضا عباسی تزیین شده است و در قسمت‌های مختلف آن همچنان تزئینات و نقاشی‌های دیگر باقی هستند. بازار قیصریه و اطراف آن از بخش‌های مختلفی تشکیل شده که شامل سرا، حمام، مدرسه، مسجد، تیمچه و چندجای دیگر است. وسط این بازار هم چهارسو شاه‌عباسی قرار دارد که از مهم‌ترین چهارسوهای اصفهان محسوب می‌شود. از اصفهان سوغات چه بخریم؟  محدوده بازار قیصریه روی نقشه  فروشگاه‌هایی ادر بازار قیصریه؛ عکس از آرشیو لست سکند؛ روزبه شهنواز محله چهارباغ عباسی اصفهان در زمان شاه عباس اول و به‌دستور او، طرح ساخت خیابانی عریض و طویل از محله دروازه دولت تا دامنه کوه صفه کشیده شد. این خیابان و محله، گردشگاهی برای خانواده‌های سلطنتی، درباریان و اهالی شهر بوده است. در محل احداث این خیابان، تعداد چهار باغ با نام‌های احمدسیاه، فلارن، کاران و بکر وجود داشتند که بر اساس وجود همین چهار باغ، این نام برایش انتخاب شده است. خیابان چهار باغ به دو قسمت تقسیم می‌شود که یکی چهارباغ عباسی یا چهارباغ کهنه است، دیگری چهارباغ علیا یا چهارباغ بالا نام دارد. چهارباغ عباسی تا سی و سه پل کشیده شده است و چهارباغ علیا تا نزدیکی دامنه کوه صفه امتداد یافته است. در واقع این نکته حائز اهمیت است که خیابان چهارباغ علیا که طویل‌تر هم هست، بعد از شاه عباس ساخته شد؛ اما طرح آن در زمان شاه عباس ریخته شده بود. زیبایی این خیابان به‌خاطر درخت‌های چنار و نهری است که از میان آن می‌گذرد.  محدوده چهارباغ عباسی روی نقشه  محدوده چهارباغ؛ عکس از آرشیو لست‌سکند؛ امیرمهدی تیغ‌ساز محله جلفا در اصفهان شاه عباس صفوی برای اینکه بتواند از تجربه ارمنی‌ها و توان تجاری و صنعتی‌شان استفاده کند، آن‌ها را از ارمنستان شرقی به ایران کوچاند و در محله جلفا اسکان داد. ارمنی‌ها به این محله «نورجوقا» می‌گفتند که به معنای «جلفای نو» است. اینکه تعداد ارامنه منتقل شده به جلفا چند نفر بوده، دقیقاً مشخص نیست و افراد و منابع مختلف، تعداد آن‌ها را متفاوت ذکر کرده‌اند. یکی از نکات جالب در آن دوره، حق اقامت نداشتن مسلمانان در جلفا بوده است. جلفا در همان زمان حدود 13 کلیسا داشت که همچنان مهم‌ترین آن‌ها، کلیسای وانک است. محله جلفا دو بخش است که بنیان یکی در زمان شاه عباس اول گذاشته شده و دیگری در زمان شاه عباس دوم سر و سامان گرفته است. در هردو محله از جلفا، کوچه‌ها، میادین، گرمابه، کاروانسرا و بخش‌های دیگری وجود دارد که دیدنی هستند. پیشنهاد می‌کنیم که به کافه‌های محله جلفا هم سری بزنید. برخی این محله را مانند اروپایی کوچک در اصفهان ایران نامیده‌اند  محدوده جلفا روی نقشه  ساختمان‌هایی زیبا در محله جلفا، عکس از آرشیو لست سکند؛ روزبه شهنواز سبزه میدان اصفهان زمانی سبزه میدان از آنجاهایی بوده که مردم هرچه می‌خواستند، از غرفه‌ها و فروشگاه‌های آن تهیه می‌کردند. در هر قسمت و هر گوشه‌ای، صنفی وجود داشت و به‌اصطلاح از شیر مرغ تا جان آدمیزاد را می‌توانستند در این بازار پیدا کنند و نیازی نبود که به جای دیگری بروند. اما در دهه 80 تغییراتی عمرانی در این میدان ایجاد شد که رونق را از آن گرفت. با گذشت زمان و تکمیل شدن این پروژه، رویه دوباره تغییر کرد. سبزه میدان از نظر موقعیت مکانی و نزدیکی به جاهای دیدنی دیگر اصفهان هم پراهمیت است.  محدوده سبزه میدان اصفهان روی نقشه  محدوده سبزه میدان از جاهای دیدنی اصفهان، عکس از آرشیو لست سکند؛ روزبه شهنواز حمام‌های تاریخی اصفهان اصفهان هم مانند بسیاری از شهرهای دیگر، تعدادی حمام تاریخی دارد که معماری، سیستم گرمایشی و نحوه ساخت آن‌ها بسیار درخور توجه است. در این قسمت به معرفی حمام‌های تاریخی اصفهان می‌پردازیم که برخی از آن‌ها جزو قدیمی‌ترین حمام‌های ایران هستند. جالب این است که بدانید بعضی از این حمام‌ها قدیمی، مرمت شده‌اند و به عنوان حمام دوباره فعال شده‌اند و از این رو باعث شده‌اند به تجربه ویژه‌ای برای مسافران تبدیل شوند. حمام شیخ بهائی اصفهان یکی از عجیب‌ترین جاهای دیدنی اصفهان، حمام شیخ بهائی آن است. گفته شده این حمام با مهندسی شیخ بهائی ساخته شده است و نکات جالب توجهی دارد که امروزه نیز درخور توجه هستند. شیخ بهائی از دانشمندان بزرگ عهد صفویه بوده که در معماری، مهندسی، ریاضیات و چند رشته دیگر مهارت داشته است. طراحی ساعت آفتابی حرم امام رضا، مهندسی حصار نجف و معماری مسجد امام از جمله اقدامات او بوده‌اند. گرمابه شیخ بهائی یکی دیگر از شاهکارهای اوست. این حمام فقط با یک شعله، گرم نگه‌داشته می‌شده و افزون بر این، شعله شمع خاموش نمی‌شده. هنوز نمی‌توانیم با قطعیت درباره چگونگی عملکرد سیستم گرمایشی این حمام توضیحی بدهیم؛ اما احتمال می‌رود که گاز متان حاصل از فاضلاب مسجد جامع از طریق لوله‌هایی به حمام منتقل می‌شدند و شعله را روشن نگه می‌داشتند. غیر از این همچنان احتمال می‌رود که مخزن حمام از طلا بوده و به‌خاطر گران‌بها بودن آن، این موضوع را مطرح نکردند. طلا با رسانایی زیادش، خیلی سریع‌تر گرم می‌شده و اتلاف انرژی هم بسیار کاهش پیدا می‌کرده است. آدرس حمام شیخ بهائی: خیابان عبدارزاق، کوچه شیخ بهائی  موقعیت دقیق حمام شیخ بهائی روی نقشه  ورودی حمام شیخ بهایی؛ عکس از eBacchus حمام قاضی اصفهان اگر دوست دارید تجربه حمام در یک گرمابه سنتی از زمان صفویه را داشته باشید، حمام قاضی بهترین پیشنهاد برای شماست. این حمام سال 1073 قمری و در زمان شاه عباس دوم ساخته شده است. مکان احداث این حمام کنار شهشهان و در محله دردشت است که بسیار پر رفت‌وآمد بوده است. همین عامل در کنار معماری هوشمندانه و باشکوه این حمام، رونق بسیاری را برای حمام قاضی همراه داشت. تقریباً تا دوران پهلوی، رونق حمام حفظ می‌شود، اما پس از آن به‌سبب کمتر شدن میل مردم به استفاده از این نوع حمام‌ها، رونق حمام قاضی هم کم شد. حمام قاضی، بخش‌هایی مثل خزینه، گرمخانه، چال حوض و جاهایی دیگر دارد که هر کدام کاربری خاص خود را دارند. بعدها در زمان قاجار، حمام را دوقلو کردند. پس از بازسازی و مرمت، امکان استفاده هم‌زمان برای بانوان و آقایان را در حمام قاضی فراهم کردند. یکی از اهداف بهره‌برداری از این حمام، گسترش سنت و فرهنگ است. فراموش نکنید که فقط زمانی می‌توانید این حمام را ببینید که بخواهید از آن استفاده کنید. دو پکیج در این حمام ارائه می‌شود که یکی شستشو با دلاک است و دیگری بدون دلاک و توسط خود فرد انجام می‌شود. پکیج‌ها شامل پذیرایی هستند و کسانی که به این حمام می‌روند امکان استفاده از استخر و جکوزی را هم دارند. قیمت ورودی حمام قاضی: پکیج عزیزالدوله 340 هزار تومان (بدون دلاک)، پکیج انیس‌السلطنه 490 هزار تومان (با دلاک) ساعت استفاده از حمام قاضی: از 15:00 تا 21:00 و جمعه‌ها تعطیل وب‌سایت حمام قاضی: qazibath.com صفحه اینستاگرام حمام قاضی: qazibath@ آدرس حمام قاضی: خیابان عبدارزاق، کوچه میرعلاءالدین، بازارچه قاضی  موقعیت دقیق حمام قاضی روی نقشه  نمایی از حمام قاضی حمام علی قلی آقا اصفهان از دیگر حمام‌های بازمانده عهد صفوی، حمام علی قلی آقا است که توسط دو برادر سرشناس در همان عهد ساخته شد. این حمام تا چند سال پیش به‌عنوان یک حمام عمومی استفاده می‌شده است؛ اما امروزه به موزه مردم‌شناسی بدل شده و می‌توان اطلاعات خوبی را از فرهنگ و آداب حمام رفتن در زمان‌های قدیم، در این حمام به‌دست آورد. در حمام علی قلی آقا مجسمه‌هایی قرار داده‌اند که نحوه شست‌وشو و حمام کردن و مراحل آن را می‌توانید ببینید. غیر از این مورد، می‌توانید کاشی‌کاری‌ها، نقاشی‌ها و قسمت‌های مختلف این حمام را هم ببینید و با هنر عهد صفویه بیشتر آشنا شوید. ساعت بازدید از حمام علی قلی آقا: از 08:30 تا 14:30 و 15:30 تا 18:30، جمعه‌ها 09:00 تا 13:00 آدرس حمام علی قلی آقا: خیابان بیدآقا، محله علی‌قلی  موقعیت دقیق حمام علی قلی خان روی نقشه  بخش‌هایی از حمام علی قلی خان سخن آخر مجموعه‌ای از جاهای دیدنی اصفهان که نظر بیشتر مردم را به خودشان جلب کرده بودند در این مطلب گردآوری کردیم. علاوه بر آن‌ها، تعدادی از جاهایی که بین عموم مردم کمتر شناخته‌شده بودند هم اضافه کردیم تا آن‌هایی که دوست دارند کمی تجربه متفاوت‌تری از سفر به این شهر کسب کنند، این امکان برایشان مهیا باشد. حالا اگر قصد سفر به این شهر را دارید، می‌توانید با جزئیات دقیق‌تری برنامه‌ریزی کنید و بیشتر مکان های دیدنی اصفهان را ببینید. به این شکل کمتر جایی را از دست می‌دهید.   تألیف: تیم نویسندگان لست‌سکند
https://lastsecond.ir/blog/10471-tourist-attractions-of-dezful,لیستی از مکان‌های دیدنی و بی‌نظیر در دزفولجاهای دیدنی دزفول، طیف گسترده‌ای از جاذبه‌های تاریخی و طبیعی را در بر می‌گیرد و این شهر را به یکی از بهترین شهرهای جنوبی ایران برای سفر تبدیل می‌کند. به طور کلی، خوزستان یک استان دیدنی و تاریخی است که علاقه‌مندان به ایرانگردی را جذب خود می‌کند. جاذبه های دزفول در فاصله کمی از هم قرار دارند و این ویژگی به شما فرصت می‌دهد تا از اغلب آن‌ها در زمانی کوتاه بازدید کنید و سفری به یادماندنی و لذت‌بخش را تجربه کنید. اگر هم علاقه‌مند هستید در تاریخ ایران کنکاش کنید، دزفول بهترین مقصد سفرتان خواهد بود.  از آنجایی که علاقه‌مندیم سفرهای شما با برنامه‌ریزی دقیق‌تری انجام شود و دغدغه پیدا کردن جاهای دیدنی دزفول را نداشته باشید، در این مطلب از لست‌سکند، لیستی از بهترین جاذبه های دزفول برایتان تهیه کردیم که علاوه بر معرفی، اطلاعات خوبی را از آدرس و ساعات بازدید در اختیار شما قرار می‌دهد. آنچه در ادامه مطلب خواهید خواند  جاذبه‌های طبیعی دزفولرودخانه دزآبشار شوی دزفولدریاچه شهیون دزفول (دریاچه سد دز)دره چال کندی دزفولدره کول خرساندره توبیرون دزفولجنگل دز جاذبه‌های تاریخی دزفولمحوطه باستانی چُغامیش دزفولپل قدیم دزفولآسیاب‌های آبی دزفولبازار کهنه دزفولشهر جندی‌شاپورمسجد جامع دزفولقمش چوقابافان (قنات مومنان)خانه تیزنوخانه سوزنگرحمام کرناسیون دزفول (موزه مردم‌شناسی دزفول)حمام شاه رکن‌الدین دزفولقلعه شاداب دزفولبقعه محمد بن جعفر طیاربقعه سبز قباآرامگاه حزقیل نبی دزفولآرامگاه یعقوب لیث صفاری جاذبه‌های طبیعی دزفول دزفول یکی از شهرهای قدیمی استان خوزستان محسوب می‌شود که آب‌و‌هوایش در فصل زمستان، بسیار مطبوع و طبیعت سرسبز آن در اواخر زمستان تا اوایل بهار، بسیار دیدنی است. با این حال، دزفول از شهرهای گرمسیری است و در تابستان هم هوایی گرم دارد. طبیعت زیبای کوهپایه‌ای و کوهستانی و جلگه‌ای این شهر، بسیاری از گردشگران را به خود جذب می‌کند. دزفول با جاذبه‌های طبیعی فوق‌العاده‌اش، مورد توجه طبیعت‌گردان قرار گرفته است. مناطق کوهستانی این شهر، علاوه بر اینکه برای کوهنوردی بسیار مناسبند، مملو از پدیده‌های طبیعی مثل تنگه‌ها، دریاچه‌ها، غارها و آبشارها هم هستند. در ادامه، با برخی از دیدنی های دزفول برای طبیعت‌گردی آشنا خواهید شد. رودخانه دز رودخانه دز از دل رشته‌کوه‌های زاگرس سرچشمه می‌گیرد و از استان خوزستان و شهر دزفول می‌گذرد و در نهایت به رود کارون می‌ریزد. روی این رودخانه، تعداد زیادی پل و سد احداث شده و بخش مهمی از اقتصاد استان خوزستان به این رود وابسته است. رود دز طی تاریخ، به نام‌های بسیاری شناخته می‌شد و اکنون یکی از مهم‌ترین جاهای دیدنی دزفول محسوب می‌شود.   موقعیت روخانه دز  رودخانه دز از جاهای دیدنی دزفول  آبشار شوی دزفول تاکنون در مورد نیاگارای ایران شنیده‌اید؟ آبشار شوی دزفول یکی از بزرگترین آبشارهای ایران است. این آبشار با نام‌های آبشار تله‌زنگ و آبشار دزفول هم شناخته می‌شود. آبشار شوی در مسیر راه آهن تهران به جنوب، میان دره‌ای که بین دو کوه واقع شده است قرار دارد و از نظر موقعیت در شمال شهرستان دزفول و در نزدیکی مرز استان لرستان واقع شده است. آبشار شوی در حدود 90 متر ارتفاع و 85 متر عرض دارد و از قلب کوهی به نام چورویک در رشته کوه زاگرس جاری می‌شود. آبشار شوی در نهایت به رودخانه دز می‌پیوندد و سپس به سد دز می‌ریزد. بهترین زمان برای بازدید از آبشار شوی، ماه‌های اسفند تا اواسط فروردین است، زیرا در این فصول، طبیعت اطراف آن بسیار دیدنی و زیبا است. آبشار شوی، یکی از بهترین جاهای دیدنی دزفول است که می‌توانید به صورت 24 ساعته از آن بازدید کنید.  آدرس آبشار شوی دزفول: خوزستان، دزفول، دهستان شوی  موقعیت آبشار شوی دزفول   آبشار شوی از جاذبه های دزفول دریاچه شهیون دزفول (دریاچه سد دز) دریاچه سد دز با نام دریاچه شهیون میان مردمان دزفول شناخته می‌شود. این دریاچه در زمان احداث سد دز به وجود آمده و اکنون یکی از جاهای دیدنی دزفول است که بسیاری از گردشگران و افراد محلی از آن بازدید می‌کنند. علاوه بر زیبایی دریاچه، امکانات بسیاری که در اطراف آن ایجاد شده، می‌تواند یک روز از سفر شما را به یک خاطره به‌یاد‌ماندنی تبدیل کند. اگر به طبیعت‌گردی همراه با چاشنی تفریح علاقه‌مندید حتما از این دریاچه بازدید کنید.  آدرس دریاچه شهیون: استان خوزستان، ۲۳ کیلومتری شمال شرق اندیمشک، مجاور روستای پامنار ساعت بازدید دریاچه شهیون: 24 ساعته هزینه ورودی دریاچه شهیون: ورودی دریاچه رایگان است؛ اما استفاده از خدماتی مانند قایق‌سواری و... شامل هزینه می‌شود.   موقعیت دریاچه شهیون  دریاچه شهیون، از جاهای دیدنی دزفول دره چال کندی دزفول دره چال کندی محل گذر آبی است که از سد دز بیرون می‌آید. این دره که بین شمال دزفول و شرق اندیمشک قرار دارد، از صخره‌های رسوبی و دیواره‌های بلندی تشکیل شده که رودی عمیق و زلال در آن جریان دارد. پوشش گیاهی و طبیعت زیبای اطراف چال کندی، شما را محصور خود می‌کند. انبوه گیاهانی مانند گل‌گاو‌زبان، پونه وحشی و درختان بید در این منطقه دیده می‌شوند. غارهای دست‌ساز با نام «کَت» که در بخشی از این دره ساخته شده‌اند، در واقع استراحتگاه‌هایی هستند که توسط اهالی منطقه بنا شده‌اند و اکنون بخشی از جاهای دیدنی دزفول به شمار می‌روند. قایق‌سواری‌، شنا و آب‌تنی در آب‌های زلال، غواصی، جت اسکی، شاتل، صخره‌نوردی و کوهنوردی از امکانات تفریحی است که در زمان بازدید از این دره می‌توانید از آن‌ها بهره‌مند شوید.  آدرس دره چال کندی: خوزستان، ۱۸ کیلومتری شمال دزفول، در جاده‌ دزفول به شهیون ساعت کاری دره چال کندی: 24 ساعته  هزینه ورودی دره چال کندی: رایگان  موقعیت دره چال کندی  دره چال کندی از جاذبه های دیدنی دزفول دره کول خرسان یکی از دره‌های معروف و جاهای دیدنی دزفول، دره کول خرسان است. این دره از صعب‌العبورترین مناطق دیدنی دزفول نیز هست که پیمایش آن به مهارت و البته راهنما نیاز دارد. این دره دیدنی به نام دره ارواح نیز معروف است، به عبارتی، تنها طبیعت‌گردان حرفه‌ای و علاقه‌مندان به ماجراجویی به صورت گروهی رهسپار این دره می‌شوند. برای رسیدن به این دره باید حدود 25 کیلومتر مسیر را به صورت پیاده طی کنید. بعد از عبور از این مسیر به منطقه‌ای شامل صخره، رود، آبشار و چشمه خواهید رسید. بهترین زمان سفر به دره کول خرسون فصل تابستان است و توصیه می‌شود به دلیل سرمای شدید هوا در فصل پاییز و زمستان، در این زمان تصمیم به بازدید نگیرید. آدرس دره کول خرسان: خوزستان، دزفول، کیلومتر ۲۸ جاده شیهون، همسایگی روستای بیشه‌بزان ساعت کاری دره کول خرسان: 24 ساعته هزینه ورودی به دره کول خرسان: رایگان  موقعیت دره کول خرسان  دره کول خرسان از جاهای دیدنی دزفول دره توبیرون دزفول دره توبیرون از جاهای دیدنی دزفول است که در 20 کیلومتری این شهر قرار دارد. این دره خوش آب‌و‌هوا، مکانی برای فرار از گرمای هوا در تابستان و لذت بردن از طبیعت زیبا و شنا در آب‌های فیروزه‌ای است. دره توبیرون دیواره‌های بلند و صخره‌های رفیعی دارد و البته عرض آن کم است. این صخره‌ها مملو از انواع گیاهان خودرو و آب‌چکان هستند. دمای هوا در این دره به طور محسوسی کم‌تر از باقی مناطق است. از نظر بومیان منطقه آب جاری میان این دره و هوای آن، خاصیت درمانی دارد؛ از این‌رو، نام توبیرون را بر آن نهاده‌اند. «تو» در گویش مردم دزفول به معنی «تب» و «بیرون» به معنای «بریدن» است و «توبیرون» جایی است که تب را از بدن خارج می‌کند. فصل‌های بهار و تابستان، بهترین زمان سفر به دره توبیرون دزفول است. آدرس دره توبیرون: خوزستان، ۲۰ کیومتری شمال دزفول، در بخش سردشت ساعت کاری دره توبیرون: 24 ساعته هزینه ورودی دره توبیرون: رایگان  موقعیت دره توبیرون  دره توبیرون از جاذبه های دزفول جنگل دز  جنگل دز که با عنوان پارک ملی دز هم شناخته می‌شود، بخشی از پارک ملی و منطقه حفاظت‌شده دز است که در جنوب شهرستان دزفول قرار دارد. مهم‌ترین و البته بیشتر پوشش گیاهی این جنگل، درخت پده است. از دیگر گیاهانی که در این جنگل دیده می‌شوند، می‌توان به سریم، گز، تمشک، کهور و... اشاره کرد. گوزن زرد، رودک عسل‌خوار، گربه جنگلی، خارپشت، روباه و انواع پرندگان مهاجر و بومی از گونه‌های جانوری جنگل دز هستند. این جنگل که از جاهای دیدنی دزفول است، محلی مناسب برای طبیعت‌گردی در این شهر است. آدرس جنگل دز: خوزستان، 15 کیلومتری جنوب دزفول ساعت کاری جنگل دز: 24 ساعته هزینه ورودی جنگل دز: رایگان  موقعیت جنگل دز  جنگل دز  جاذبه‌های تاریخی دزفول شهر دزفول یکی از شهرهای باستانی استان خوزستان است که به دلیل موقعیتش در قدیم، بسیاری از سازه‌ها و بناهای تاریخی دوره‌ها و حکومت‌های مختلف را در خود جای داده است. بسیاری از این بناها به شکل اولیه باقی مانده و برخی دیگر بارها مرمت شده‌اند. در هر حال، دزفول شهری است که نظر علاقه‌مندان به تاریخ و بناهای قدیمی را به خود جلب می‌کند. در ادامه، با برخی از جاذبه های دزفول که از دوران گذشته به یادگار مانده‌اند آشنا خواهید شد. محوطه باستانی چُغامیش دزفول یکی از قدیم‌ترین جاهای دیدنی دزفول، تپه‌های باستانی چغامیش است. این تپه‌ها قدمتی در حدود هزاره ۶ پیش از میلاد تا دوره اشکانیان را دارند و اولین محل پیدایش خط میان ایرانیان هستند. همچنین چغامیش یکی از ریشه‌دارترین محوطه‌های باستانی خاور نزدیک و در بطن تحولات کلیدی پیش از تاریخ، در جنوب غربی ایران است. وجود سفالینه‌های بی‌شمار در تپه‌های باستانی چغامیش، سندی برای باستانی بودن آن محسوب می‌شد که البته اکنون دیگر اثری از این کوزه‌ها نیست. اگر به محوطه‌های تاریخی و باستانی علاقه دارید، چغامیش قدیمی‌ترین جای دیدنی دزفول است که می‌توانید از آن بازدید کنید. آدرس محوطه باستانی چغامیش دزفول: ۴۰کیلومتری جنوب شرقی دزفول ساعت بازدید محوطه باستانی چغامیش دزفول: 24 ساعته هزینه ورودی محوطه باستانی چغامیش دزفول: رایگان   موقعیت محوطه باستانی چغامیش   تپه‌های باستانی چغامیش پل قدیم دزفول پل قدیم دزفول مهمترین اثر تاریخی این شهر است که با نام پل ساسانی، پل اندامشک، پل اندامش، پل روناش، پل قدیمی، پل شاپوری، پل رومی و پل باستانی هم شناخته می‌شود. این پل به دوره ساسانیان تعلق دارد و یکی از مهمترین جاهای دیدنی دزفول محسوب می‌شود. پل ساسانی دزفول که یکی از قدیمی‌ترین پل‌های جهان است، تا چندین سال پیش یک راه ارتباطی میان شهرهای شوشتر، اندیمشک و دزفول و محل تردد وسایل نقلیه بوده است. این پل علاوه بر اینکه شرق و غرب دزفول را به هم متصل می‌کند، زمانی ارتباط بین منطقه جندی شاپور و بین‌النهرین را برقرار می‌کرد. طول پل دزفول 370 متر است و از سنگ، ملات و بست‌های فلزی ساخته شده است. اکنون پل دزفول به منظور حفظ و نگهداری، تنها محل عبور و مرور عابران است. آدرس پل ساسانی دزفول: خوزستان، دزفول، خیابان شهید منتظری، بلوار ساحلی ساعت کاری پل ساسانی دزفول: 24 ساعته هزینه ورودی پل ساسانی دزفول: رایگان  موقعیت پل قدیمی دزفول   پل قدیمی دزفول آسیاب‌های آبی دزفول آسیاب‌های آبی دزفول در دوران ساسانیان یعنی در حدود 1700 سال پیش ساخته شده‌اند و اکنون یکی از بهترین جاهای دیدنی دزفول هستند. این آسیاب‌ها، سازه‌های آبی هستند که در گذشته به عنوان سد و آسیاب مورد استفاده ساکنان شهر قرار می‌گرفتند. این آسیاب‌ها به دلیل جریان رود دز و استفاده از انرژی آن، در بستر رودخانه ساخته شدند و بعدها توسط صفویان و قاجار توسعه پیدا کردند. قلوه سنگ، آجر و ساروج، مصالح اصلی به کار رفته در ساخت مجموعه آسیاب‌های آبی دزفول هستند. آدرس آسیاب‌های آبی دزفول: استان خوزستان، دزفول، رود دز ساعت کاری آسیاب‌های آبی دزفول: 24 ساعته هزینه ورودی آسیاب‌های آبی دزفول: رایگان  موقعیت آسیاب‌های آبی   آسیاب‌های آب از جاهای دیدنی دزفول بازار کهنه دزفول بازار کهنه دزفول که قدمتش به 200 سال می‌رسد، با نام بازار قدیم دزفول و بازار سنتی نیز شناخته می‌شود. این بازار چندین راسته دارد که در گذشته، هر راسته مربوط به یکی از مشاغل بود. اولین هسته شکل‌گیری بازار قدیمی دزفول، بازار آهنگران بود که در کنار دروازه‌های اصلی شهر قرار داشت. به‌تدریج، مغازه‌ها و صنف‌های دیگری نیز به این بازار اضافه شدند. این بازار دو قسمت روباز و مسقف دارد که بخش مسقف با پارچه یا سایه‌بان پوشیده شده است. بقعه‌ شیخ اسماعیل قصری از عرفای قرن 6 هجری نیز در بازار کهنه دزفول دیده می‌شود. بازار آهنگران، بازار بزازان، بازار خراطان و بازار زرگران از راسته‌های مهم این بازار هستند. در این بازار می‌توانید انواع صنایع دستی دزفول را هم خریداری کنید. بازار کهنه دزفول در تاریخ ۲ آبان ۱۳۵۶، با شماره ثبت ۱۵۴۰ در فهرست آثار ملی ایران به ثبت رسید.   آدرس بازار کهنه دزفول: استان خوزستان، دزفول، خیابان امام خمینی شمالی ساعت کاری بازار کهنه دزفول: 9:00 صبح الی 17:00 هزینه ورودی بازار کهنه دزفول: رایگان  موقعیت بازار کهنه دزفول  کهنه بازار دزفول شهر جندی‌شاپور شهر جندی‌شاپور یا گندی‌شاپور، یکی از مهمترین شهرهای دوره ساسانی است. این شهر توسط شاپور اول، دومین پادشاه ساسانی و به دست مهندسین ایرانی و طراحان یونانی و لژیونرهای رومی که دست مزد دریافت می‌کردند، ساخته شد. معماری جندی‌شاپور طرحی یونانی دارد. اوج قدرت و شکوه این شهر در دوره ساسانی بود و اکنون خرابه‌های آن کنار رود کارون، به یکی از مهمترین جاهای دیدنی دزفول تبدیل شده است. وجود یک دانشگاه و یک بیمارستان در این محوطه باستانی، گواه این است که این ویرانه زمانی بزرگترین مرکز عملی و پزشکی جهان بوده است. شهر جندی‌شاپور در سال 1310 به آثار ملی ایران اضافه شد.  آدرس شهر چندی‌شاپور: خوزستان، دزفول، 18 کیلومتری جنوب شرق دزفول، جاده دزفول-شوشتر ساعت کاری شهر جندی‌شاپور: 24 ساعته هزینه ورودی شهر جندی شاپور: رایگان  موقعیت شهر باستانی جندی شاپور  شهر جندی‌شاپور از جاهای دیدنی دزفول مسجد جامع دزفول مسجد جامع دزفول از ارزشمندترین جاهای دیدنی دزفول و دومین بنای تاریخی مهم شهر بعد از پل قدیم دزفول به شمار می‌آید. قدمت این مسجد، به قرن سوم هجری می‌رسد و از این‌رو از مساجد اولیه اسلامی محسوب می‌شود. این مسجد در ابتدا به شیوه یک ایوانی بنا شد و در دوره‌های بعد به صورت چهار ایوانی توسعه پیدا کرد. مسجد جامع دزفول یک شبستان با ستون‌های سنگی و پوشش گنبد آجری دارد. اگر به بناهای تاریخی علاقه دارید، این بنا را در لیست جاذبه های دزفول که باید ببینید، قرار دهید. آدرس مسجد جامع دزفول: خوزستان، دزفول، میدان امام خمینی، خیابان امام خمینی شمالی ساعت کاری مسجد جامع دزفول: 24 ساعته  هزینه ورودی مسجد جامع دزفول: رایگان   موقعیت مسجد جامع دزفول  مسجد جامع دزفول، یکی از جاهای دیدنی دزفول قمش چوقابافان (قنات مومنان) قمش چوقابافان مجموعه‌ای زیرزمینی و شکلی از قنات است که در زیر شهر دزفول قرار دارد. این قنات که با نام قنات مومنان نیز شناخته می‌شود، روش دیگری را جایگزین روش‌های معمول قنات‌ها کرده است و تفاوتش با قنات‌های دیگر این است که از آب رودخانه به جای آب‌های زیرزمینی استفاده می‌کند. قمش چوقابافان حدود 50 متر عمق دارد و طولش بیش از 8 کیلومتر است. به دلیل خشکسالی و اهمیت آب، این قنات جهت آب‌رسانی به شهر دزفول و زمین‌های اطراف ساخته شد. پلکان این قنات که به آن سربطاق می‌گویند 100 پله دارد و به سرداب می‌رسد. قنات مومنان اکنون یکی از جاهای دیدنی دزفول است و بخشی از آن در قالب موزه جهت بازدید گردشگران مورد استفاده قرار می‌گیرد. آدرس قمش چوقابافان: خوزستان، دزفول، خیابان طالقانی، پشت بقعه سیدمحمود، جنب مسجد و شیدانه امام رضا (ع) ساعت کاری قمش چوقابافان: 9:00 صبح تا 9:00 شب هزینه ورودی قمش چوقابافان: 10هزار تومان   موقعیت قمش چوقابافان  قمش چوقابافان از مکان های دیدنی دزفول خانه تیزنو خانه تیزنو بزرگترین و زیباترین خانه تاریخی دزفول است که قدمتش به دوره صفویان باز می‌گردد. در دوران قاجار و پهلوی اول، تغییراتی روی آن صورت گرفته و تکمیل شده است و اکنون از آن به عنوان اداره میراث فرهنگی دزفول بهره‌برداری می‌شود. معماری خاص این خانه که ترکیبی از بخش‌های اندرونی و بیرونی در دوطبقه، ایوان، حیاط و شوادون است، گردشگران را جذب خود می‌کند. این خانه‌ تاریخی نیز به عنوان یک بنای مهم، با شماره‌ ۲۵۷۳، ثبت ملی شده است.  آدرس خانه تیزنو دزفول: خوزستان، دزفول، ضلع شرقی میدان اصلی محله قلعه دزفول ساعت کاری خانه تیزنو دزفول: 8:00 صبح تا 9:00 شب هزینه ورودی خانه تیزنو دزفول: 5 هزار تومان  خانه تیزنو از مکان های دیدنی دزفول خانه سوزنگر یکی دیگر از خانه‌های تاریخی دزفول، خانه سوزنگر است که قدمتش به طور دقیق قابل تشخیص نیست، اما تاریخ درج شده روی کتیبه‌ای که در این خانه موجود است، قدمتش را به سال 1330 هجری قمری بازمی‌گرداند. ویژگی برجسته این خانه تاریخی، آجرهای ظریف و معماری زیبایش است. طرح‌های زیبای آجرکاری در تمام قسمت‌های خانه، چشمان گردشگران را مجذوب خود می‌کند. این خانه در دو طبقه ساخته شده که در آن بخش‌هایی مانند حیاط، ایوان و ایوانچه، زیرزمین، حوضخانه، مطبخ و شاه‌نشین دیده می‌شود. از خانه سوزنگر دزفول پس از مرمت به عنوان کارگاه صنایع‌دستی بهره‌برداری می‌شود.  آدرس خانه سوزنگر دزفول: خوزستان، دزفول، خیابان طالقانی، ابتدای خیابان صفری، کوچه شهدا ساعت کاری خانه سوزنگر دزفول: 8:00 صبح تا 12:00 شب هزینه ورودی خانه سوزنگر دزفول: رایگان   موقعیت خانه سوزنگر دزفول   خانه سوزنگر از جاذبه های دزفول حمام کرناسیون دزفول (موزه مردم‌شناسی دزفول) حمام کرناسیون، یکی از مهم‌ترین جاذبه‌های تاریخی استان خوزستان در شهر دزفول است که قدمتش به اواخر دوره زندیه و اوایل دوره قاجار می‌رسد. دلیل نامگذاری این حمام، محل احداثش در محله کرناسیون واقع در شمالی‌ترین بخش بافت قدیمی دزفول است که زمانی محل زندگی عشایر کو‌ه‌های کرناس محسوب می‌شد. نمای بیرونی حمام ساده و آجری است و فضای درونی به دو بخش زنانه و مردانه تقسیم می‌شود که قرینه یکدیگر هستند. اکنون چند سالی است که فضای حمام مردانه به موزه مردم‌شناسی و فضای حمام زنانه به فروش صنایع‌دستی اختصاص یافته است. حمام کرناسیون همچنین بام زیبایی دارد که می‌توانید از آن دیدن کنید. آدرس حمام کرناسیون دزفول: خوزستان، دزفول، خیابان ساحلی، حمام کرناسیون ساعت کاری حمام کرناسیون دزفول: 8:00 صبح تا 6:00 بعدازظهر، جمعه‌ها تعطیل هزینه ورودی حمام کرناسیون دزفول: رایگان   موقعیت دقیق حمام کرناسیون دزفول  حمام کرناسیون از جاهای دیدنی دزفول حمام شاه رکن‌الدین دزفول حمام شاه رکن‌الدین دزفول یکی از جاهای دیدنی دزفول است که قدمتش به دوران صفوی می‌رسد. این بنا در مجموعه‌ای فرهنگی تاریخی شامل مسجد، مدرسه علمیه و بقعه شاه‌ رکن‌الدین، واقع شده است. سربینه، میان‌در، گرمخانه، آتشدان، خزینه و... از بخش‌های تشکیل‌دهنده این حمام سنتی هستند. حمام شاه رکن‌الدین در سال‌های اخیر توسط سازمان میراث فرهنگی مرمت شده است و اکنون از آن به عنوان کتابخانه عمومی بهره‌برداری می‌شود. این حمام تاریخی نیز در فهرست آثار ملی ایران به ثبت رسیده است. آدرس حمام شاه رکن‌الدین دزفول: خوزستان، دزفول، میدان امام خمینی، خیابان امام خمینی جنوبی، کوچه ناجی، کوچه شیرزاد ساعت کاری حمام شاه رکن‌الدین: از 9:00 صبح تا 14:00 هزینه ورودی حمام شاه رکن‌الدین: رایگان  موقعیت حمام شاه رکن‌الدین   حمام شاه رکن‌الدین از جاهای دیدنی دزفول قلعه شاداب دزفول قلعه شاداب یک قلعه طبیعی است که دیواره‌های آن در اثر طغیان رودخانه و ریزش به وجود آمده‌اند. این قلعه که به قلعه شاه حسین هم معروف است، پیش از اسلام با اسامی دژ انوشبرد یا دژ فراموشی شناخته می‌شد. قلعه شاداب یکی از طولانی‌ترین قلعه‌های طبیعی ایران و کوهی به طول 10 کیلومتر است و اطراف آن را دریاچه شهیون و دره‌های عمیق فرا گرفته است. موقعیت استراتژیک این کوه‏ و ساختار پیچیده درونی آن باعث شد تا از آن به عنوان قلعه استفاده شود. قلعه شاداب اکنون یکی از جاذبه های دزفول محسوب می‌شود. آدرس قلعه شاداب دزفول: خوزستان، دزفول، 45 کیلومتری شمال شهر دزفول ساعت کاری قلعه شاداب دزفول: 24 ساعته هزینه ورودی قلعه شاداب دزفول: رایگان   موقعیت قلعه شاداب دزفول  قلعه شاداب، از مناطق دیدنی دزفول بقعه محمد بن جعفر طیار زیارتگاه ابن جعفر، آرامگاهی منسوب به محمد بن جعفر بن ابی طالب، یکی از مهمترین زیارتگاه‌ها و جای دیدنی دزفول است. این بقعه مربوط به دوره تیموریان است و در آن آرامگاه فرزند جعفر طیار، برادرزاده امام علی و همسر ام‌کلثوم دختر ایشان قرار دارد. این زیارتگاه یک گنبد مزین به کاشی‌های سبز رنگ و 12 ترک دارد که حاشیه‌بندی آن با نقش و نگارهای زیبا و قرینه تزئین شده است. در میان محوطه این بقعه که باغ بزرگی است، یک آرامگاه وجود دارد. چهار درخت قدیمی کُنار در کنار ورودی محوطه آرامگاه قرار دارد که به «چهار خواهر» معروفند و بسیاری از بومیان منطقه برای حاجات خود به این درختان متوسل می‌شوند. آدرس بقعه محمد بن جعفر طیار: خوزستان، دزفول، پنج کیلومتری جنوب شهر دزفول، شهرک جعفر بن طیار ساعت کاری بقعه محمد بن جعفر طیار: 24 ساعته هزینه ورودی بقعه محمد بن جعفر طیار: رایگان  موقعیت بقعه محمد بن جعفر طیار  بقعه جعفر طیار از مکان های دیدنی دزفول بقعه سبز قبا بقعه سبز قبا زیارتگاهی معروف در مرکز شهر دزفول است. این زیارتگاه را منسوب به سیدمحمد، پسر امام موسی کاظم (ع)، می‌دانند. قدمت ساختمان اولیه این بقعه مربوط به دوران سلجوقی است، اما ساختمان فعلی بنایی نوسازی شده است و اکنون دیگر اثری از بنای اولیه نیست. این بقعه گنبدی بلند و دو مناره دارد. از تزئینات این بنا باید به کاشیکاری با کتیبه‌هایی به خط نستعلیق اشاره کرد. دلیل شهرت سیدمحمد به سبز قبا، پوشیدن لباس سبز توسط او در اغلب زمان‌ها بود. این بقعه اکنون از دیدنی های دزفول است. آدرس بقعه سبزقبا دزفول: خوزستان، دزفول، خیابان امام ، بعد از خیابان سی متری ساعت کاری بقعه سبز قبا: 24 ساعته هزینه ورودی بقعه سبز قبا: رایگان  موقعیت بقعه سبز قبا  بقعه سبز قبا، از مکان های دیدنی دزفول آرامگاه حزقیل نبی دزفول ذالکفلِ نبی میان مردم دزفول با نام بابا حزقیل شهرت داشت. حزقيل نبی از سال 595 به مدت 22 سال، پیامبری کرد. طبق روایاتی، حزقيل پدر دانيال پيغمبر است که آرامگاهش در شوش قرار دارد. این آرامگاه، بنایی ساده دارد که از آجر ساخته شده است. گنبد بنا به شکل هرمی است و شش‌ترک دارد. در مورد قدمت بنای اولیه اطلاعی در دست نیست، اما بنای فعلی قدمت چندانی ندارد. آدرس آرامگاه حزقیل نبی دزفول: خوزستان، دزفول، خیابان شریعتی، کوچه گنجشکی ساعت کاری آرامگاه حزقیل نبی: 24 ساعته هزینه ورودی آرامگاه هزقیل نبی: رایگان  موقعیت بقعه حزقيل نبی  بقعه حزقیل نبی آرامگاه یعقوب لیث صفاری یعقوب لیث صفاری موسس سلسله صفاریان در سیستان بود. او نقش تاثیرگذاری در گسترش زبان فارسی داشت. آرامگاه لیث صفاری که اکنون از جاهای دیدنی دزفول محسوب می‌شود، در فاصله کمی از شهر واقع شده است. یک گورستان با سنگ قبرهای باستانی در اطراف مقبره مشاهده می‌شود که گواهی بر تاریخی بودن آن است؛ البته مورخان قدمت این بنا را مربوط به دوره سلجوقی می‌دانند که در طول زمان نیز تغییراتی به خود دیده است. نمای بقعه بسیار ساده است و یک گنبد مخروطی و دندانه‌دار دارد؛ اما این بنا در اوج سادگی، یکی از زیباترین جاذبه های دزفول به‌شمار می‌آید. در ساخت این بنا از مصالح خشت، آجر و سنگ استفاده شده است. آدرس آرامگاه یعقوب لیث صفاری: خوزستان، ۱۰ کیلومتری جاده دزفول به شوشتر، روستای شاه ابوالقاسم (شاه‌آباد) ساعت کاری آرامگاه یعقوب لیس صفاری: 24 ساعته هزینه ورودی آرامگاه یعقوب لیس صفاری: رایگان   موقعیت آرامگاه یعقوب لیس صفاری  آرامگاه یعقوب لیس صفاری، از جاهای دیدنی دزفول سخن آخر دزفول، این شهر زیبای جنوبی، مانند نگینی در استان خوزستان است که شاید اغلب زیبایی‌هایش از نظرها پنهان مانده است. دزفول همه چیز دارد از جاذبه‌های تاریخی گرفته تا باغ‌های سرسبز گرمسیری، از کوه‌های دیدنی که مانندش را در هیچ‌جای ایران نخواهید دید تا دریاچه‌های فیروزه‌ای و آبشارهای زیبا. به طور کلی، دزفول هر چه از یک سفر به‌یاد‌ماندنی و کامل بخواهید در اختیارتان می‌گذارد. در این مطلب، با جاهای دیدنی دزفول و اطلاعاتشان آشنا شدید، اکنون زمان آن است که برای یک سفر هیجان‌انگیز به این شهر زیبا و تاریخی آماده شوید و بعد از سفر، تجربیاتتان را در قسمت نظرات با دیگر کابران به اشتراک بگذارید.    تألیف: تیم نویسندگان لست‌سکند
https://lastsecond.ir/blog/10465-travel-guide-to-tabriz,چطور تبریز را بگردیم که خوش بگذرد؟سر که بچرخانیم یک یا دو نفر در اطرافمان از اقوام ترک هستند. خیلی اوقات ممکن است از دست‌پختشان شنیده باشیم یا سوغات جذابشان؛ اما سفر به تبریز به عنوان یکی از شهرهای مهم آذربایجان شرقی، شاید کمی متفاوت از صرفاً شنیدن برخی نکات از دوستان آشنایان باشد. به همین دلیل هم ما در این مطلب از مجله لست سکند راهنمای سفر به تبریز را در اختیارتان می‌گذاریم و قرار است همراه هم این شهر را بیشتر بشناسیم و نکات مختلفی که قرار است در سفر آینده ما به این شهر به دردمان بخورد را یاد بگیریم؛ بنابراین اگر در حال برنامه‌ریزی برای سفر به تبریز هستید، به هیچ وجه این مطلب را از دست ندهید. آنچه در ادامه مطلب خواهید خواند  تبریز دقیقا کجاست؟  تاریخ تبریز؛ شهری 5 هزار ساله، پر از التهابات سیاسیزبان ترکی و آداب و رسوم و فرهنگ تبریز تبریز، شهر اولین‌ها   چطور به تبریز برویم؟ سفر هوایی به تبریزسفر به تبریز با قطارسفر به تبریز با اتوبوسسفر به تبریز با ماشین شخصی آب و هوای تبریز چطور است؟بهترین زمان سفر به تبریز چه زمانی است؟   حمل و نقل در تبریزخورد و خوراک در تبریز غذاهای تبریزیشیرینی‌های تبریز خرید در تبریز چگونه است؟مراکز خرید تبریز از تبریز چه سوغات بیاوریم؟هزینه سفر به تبریز تبریز دقیقا کجاست؟  همان‌طور که می‌دانید، تبریز همه آذربایجان نیست، شاید این صرفاً یک اشتباه مرسوم باشد که به محض برخورد فردی آذری زبان از او بپرسیم شما تبریزی هستید؟ تبریز مرکز استان آذربایجان شرقی و سومین شهر صنعتی ایران است. از نظر جمعیت و وسعت هم، جزو 10 شهر بزرگ ایران محسوب می‌شود و به این ترتیب باید بدانیم که با شهری بزرگ، پرجمعیت و مدرن طرف هستیم.   اگر به نقشه استان آذربایجان شرقی نگاهی بیندازیم، می‌بینیم که این شهر تقریباً در مرکز نقشه قرار گرفته؛ اما اگر از سفر به تبریز انتظار دیدن کوچه باغ‌ها یا ییلاقات زیبا دارید، باید گفت که سخت در اشتباهید.  اولین چیزی که در سفر تبریز نظر شما را جلب خواهد کرد، وجود تعداد زیاد کارخانه در ابتدای مسیرهای ورودی شهر و بزرگراه‌ها و پل‌های متعددی در شهر و صد البته ترافیک و شلوغی در تمام سطح شهر است و از این لحاظ تفاوت چندان با تهران یا دیگر شهرهای شلوغ کشور ندارد و چهره‌ای مدرن و صنعتی از آن خواهید دید!  محل قرارگیری تبریز در نقشه آذربایجان شرقی  تاریخ تبریز؛ شهری 5 هزار ساله، پر از التهابات سیاسی  نمی‌شود به سراغ تجربه سفر به تبریز رفت و از تاریخ این شهر که نشان آن را در نقطه به نقطه تبریز می‌بینید، حرفی نزد. تبریز خواستگاه مبارزان مشروطه، اقامتگاه شاهزادگان قاجاری و پایتخت اولیه صفویان بوده است؛ اما تصور می‌کنید تاریخ این شهر در همین جا متوقف می‌شود؟ بد نیست بدانید که به گفته برخی، تبریز شهری با قدمت نزدیک به 5 هزار است! در دهه 80 خورشیدی اکتشافاتی در سایت عصر آهن (محدوده چهارراه منصور یا میدان شهید بهشتی کنونی) انجام شد که از وجود تمدنی در تبریز مربوط به هزاره اول یا دوم پیش از میلاد خبر می‌دهد. تبریز در مسیر جاده ابریشم قرار داشته و  همین هم به ارزش فرهنگی و تاریخی آن اضافه کرده؛ اما شاید عمده شهرت این شهر به تاریخ معاصر بازگردد. شاخص‌ترین نام‌هایی که نهضت مشروطه در ایران با آن‌ها شناخته می‌شود، سرداران ملی ستارخان و باقرخان هستند و شاید حتی اگر بگوییم که تبریز قلب تپنده انقلاب مشروطه ایران بود، اشتباه نکرده باشیم.   شهر تبریز در زمان قاجار  تصویری از سرداران نهضت مشروطه  زبان ترکی و آداب و رسوم و فرهنگ تبریز  آذری‌ها پیش از 15 درصد جمعیت ایران را تشکیل می‌دهند و جزو اقوام پر جمعیت ایران هستند. اولین چیزی که در سفر به تبریز برای شما جالب خواهد بود، تفاوت زبان آن‌هاست. شنیدن زبان ترکی یک تجربه جدید و خاص برای گردشگران محسوب می‌شود. بد نیست بدانید که ترکی یک خانواده زبانی است و در نزدیک به 35 کشور جهان نوعی از این زبان رایج است؛ اما تفاوت زبانی، تنها شوک فرهنگی شما در تبریز نخواهد بود! مردم تبریز آداب رسوم خاص خودشان را دارند که بعضی از آن‌ها برای شما آشنا خواهد بود، مثل میهمان‌نوازی‌شان. اما تعجب نکنید اگر در اولین وعده‌غذایی‌تان در کنار برنج و مرغ و کباب در سفره مربا بگذارند!  به طور کلی، رسوم ازدواج و نوروز در تبریز کمی متفاوت‌تر برگزار می‌شود و این تفاوت‌ها بیشتر از خوراکی‌هایی که در این روزها با آن‌ها از میهمانان پذیرایی می‌کنند احساس شود تا شکل برگزاری رسومی مانند بستن کمر عروس. هر چند که باید توجه داشته باشید که این شهر مدرن و صنعتی هم مانند بسیاری از دیگر شهرها، دیگر حالت سنتی ندارد و احتمالاً برای دیدن سنت‌ها و رسوم کهن این مردم، مجبور باشید کمی جستجو کنید یا به روستاهای اطرافش بروید. شاید شاخص‌ترین مورد که از فرهنگ مردم تبریز و دیگر اقوام آذری که ایران دیده می‌شود، رقص سنتی و آوازهای فولکلور باشد! امکان ندارد در رستورانی غذا بخورید یا به محله‌های قدیمی و بازار بروید و صدای آهنگ ترکی را نشنوید. حتی اگر کمی جستجوگر باشید، ممکن است فروشنده‌ای دوچرخه‌سوار را ببینید که در حال آواز خواندن از کنار شما رد می‌شوند. بعضی از مدل‌های آواز، مختص آذربایجان است، مانند عاشیق خوانی. عاشیق فردی است که حکایتی را با آواز و شعر و صدای تارش برای شما تعریف می‌کند. یا مورد دیگری که در تبریز و سایر شهرهای آذربایجان مورد توجه است، رقص سنتی آذری است. این رقص هم انواع مختلفی دارد؛ اما مشهورترین شکل آن، رقص لزگی است که به واسطه حرکات پای پیچیده و دشوارش میان مردم شهرت دارد.   رقص سنتی آذری  تبریز، شهر اولین‌ها   یکی از القاب تبریز، شهر اولین‌هاست. خیلی هم نباید باعث تعجب شود شهری که در طول تاریخ همیشه جایگاه نسبتاً مهم و خوبی در کشور داشته است. بسیاری از اولین‌های کشور را هم به خودش اختصاص می‌دهد. در این قسمت از راهنمای سفر به تبریز، 5 مورد از مهم‌ترین یا شاید جالب‌ترین اولین‌های ایران در تبریز را بر می‌شماریم: اولین سینما در ایران اولین شهرداری ایران اولین آتش نشانی ایران اولین کودکستان ایران اولین مدرسه ناشنوایان ایران  برج یانقین تبریز، از اولین های این شهر  چطور به تبریز برویم؟  طبق روال همیشگی، حالا که بیشتر با زندگی و مردم این شهر آشنا شدیم، در این بخش از راهنمای سفر به تبریز، به سراغ چگونگی این سفر می‌رویم. با توجه به اینکه همیشه مبدأ سفر ما تهران نیست و ممکن است از مسیرهای گوناگون به شکل‌های مختلفی به این شهر برویم، یکی از نکاتی که مسافران در تجربه سفر به تبریز خود به آن اشاره می‌کنند، تنوع انتخاب‌ها در وسایل حمل‌و‌نقل است. به همین دلیل هم ما در ادامه به سراغ انواع روش‌های حمل و نقل برای رسیدن به تبریز می‌رویم. سفر هوایی به تبریز تبریز شهر بزرگی است و به دلیل اهمیتی که دارد، تقریباً هر روز پروازها از بیشتر شهرهای بزرگ ایران به مقصد این شهر برقرار است. فرودگاه بین‌المللی شهید مدنی در فاصله کمی از مرکز شهر (در صورتی که ترافیک کم باشد حداکثر 20 دقیقه) قرار دارد. در این فرودگاه، به غیر از پروازهای داخلی‌، پرواز حجاج و همین‌طور پروازهایی به مقصد کشورهای عراق، ترکیه، آذربایجان و حتی آلمان انجام می‌شود.  موقعیت دقیق فرودگاه بین‌المللی تبریز  فرودگاه شهید مدنی تبریز سفر به تبریز با قطار  یکی از امن‌ترین راه‌های سفر به این شهر سفر ریلی است. خط آهن تبریز جزو خطوط ریلی پرسابقه ایران است به  طوری که حتی ایستگاه راه‌آهن تبریز به دلیل سابقه تاریخی آن، ثبت ملی شده است. هرچند که اگر از مبدأیی مانند تهران تصمیم دارید با قطار به تبریز بروید، باید بدانید که به نسبت دیگر وسایل نقلیه زمان طولانی‌تری را در راه خواهید بود.  ورودی ایستگاه راه آهن تبریز سفر به تبریز با اتوبوس در بین وسایل نقلیه عمومی اتوبوس احتمالاً محبوب‌ترین وسیله برای رفتن به تبریز است. راحتی در هنگام سفر، هزینه معقول و مدت زمان کوتاه‌تری که نسبت به قطار در مسیر خواهید بود. این وسیله نقلیه را به یکی از محبوب‌ترین وسایل نقلیه تبدیل کرده است. ترمینال اتوبوس‌رانی تبریز مجموعه‌ای بزرگ و نوساز است که در زمان رسیدن به مقصد، نیازی نیست نگران پیدا کردن خودروی سواری برای رسیدن به مرکز شهر باشید؛ چرا که به سادگی می توانید به سراغ تاکسی‌های محوطه بروید یا از دیگر امکانات پایانه استفاده کنید.  موقعیت دقیق پایانه اتوبوسرانی تبریز.  پایانه اتوبوسرانی تبریز  سفر به تبریز با ماشین شخصی  سفر به تبریز با ماشین شخصی مزیت‌های خاص خودش را دارد. شاید اولین و مهم‌ترینش این باشد که به شما فرصت گشت و گذار در جاهایی به غیر محدوده شهری را می‌دهد و شما می‌توانید به اطراف شهر هم به راحتی سر بزنید. اما اگر قصد سفر به تبریز با ماشین شخصی را دارید چند نکته را باید در نظر بگیرید. هرچند که اغلب راه‌های منتهی به تبریز به صورت اتوبان هستند و برای رانندگی شما را دچار مشکل نمی‌کنند؛ اما باید به یاد داشته باشید که شما به یکی از مقاصد سردسیر ایران سفر می‌کنید، بنابراین پیش از حرکت حتماً از طریق مرکز مدیریت راه های کشور از وضعیت جاده‌ها مطلع شوید و تجهیزات لازم را به همراه داشته باشید.  آب و هوای تبریز چطور است؟ یکی از مهم‌ترین بخش‌های راهنمای سفر به تبریز، راهنمایی درباره آب و هوای این شهر است. احتمالاً همه به خوبی می‌دانیم که تبریز جزو اقلیم‌های سردسیر کشور است؛ اما تصور می‌کنید که در همه فصل‌های سال هوایی خنک در انتظار شماست؟ تبریز آب و هوایی نسبتاً خشک دارد و وقتی به سراغ نظرات درباره سفر به تبریز می‌روید، متوجه می‌شوید که بیشتر افراد از گرمای ظهر در تابستان‌ها گفته‌اند. گرچه همچنان به نسبت دیگر نقاط ایران هوایی مطبوع دارد؛ اما در زمان اوج گرما، ممکن است دمای هوا کمی آزار دهنده باشد. به طور کلی اگر در این راهنمای سفر به تبریز بخواهیم نگاهی به حداقل و حداکثر دما بیندازیم، در زمستان دما می‌تواند تا حداقل 5- درجه و در تابستان تا حداکثر 32 درجه هم برسد.  نمای ائل گلی در برف زمستانی تبریز بهترین زمان سفر به تبریز چه زمانی است؟   اگر سرما و یخبندان را دوست ندارید، به هیچ وجه در زمستان به تبریز نروید! تبریزی‌ها برای تعریف زمستان سرد این شهر از واژه «شخته» استفاده می‌کنند. اگر سری به لغت‌نامه دهخدا بزنید، می‌بینید که این واژه به معنی حدی از سرما است که هر مایع قابل یخ زدنی یخ می‌بندد. اگرچه ممکن است کمی اغراق در این تعریف باشد؛ اما سرمای تبریز برای هر گردشگری در زمستان، می‌تواند آزار دهنده باشد؛ اما بهترین زمان سفر به تبریز در نیمه اول سال است که شما می‌توانید از هوای لطیف و رو به خنکای این شهر لذت ببرید. نکته دومی که در این قسمت از راهنمای سفر به تبریز باید به آن اشاره کنیم، تعداد روزهایی است که شما برای دیدن جاذبه‌های این شهر نیاز دارید. خوشبختانه اغلب جاهای دیدنی تبریز  در یک منطقه قرار گرفته‌اند و با یک برنامه‌ریزی خوب شاید در یک پیاده‌روی نیم‌روزه تعداد قابل توجهی از آن‌ها را بتوانید ببینید. با در نظر گرفتن زمانی برای خرید، در یک سفر 3 تا 5 روزه می‌توانید به خوبی از تبریز لذت ببرید.  یکی از خانه های تاریخی تبریز در فصل بهار     حمل و نقل در تبریز  در ادامه راهنمای سفر به تبریز، باید از چگونگی گشت و گذار در این شهر گفت. تجربه سفر به تبریز شما نباید در حمل و نقل به مشکل بربخورد. این شهر مدرن صاحب خطوط مترو، بی‌آرتی و اتوبوس و تاکسی است. البته چندین سال است که تاکسی‌های اینترنتی هم در تبریز فعالیت می‌کنند.  اگر هم سفر به تبریز با ماشین شخصی را انتخاب کرده‌اید، باید کمی احتیاط کنید. با توجه به نظرات درباره سفر به تبریز به دلیل شلوغی و ترافیک و همین‌طور وجود محدوده‌های طرح ترافیک، ممکن است هنگام گردش کمی با مشکل مواجه شوید.   یکی از ایستگاه‌های مترو تبریز خورد و خوراک در تبریز  بدون اغراق تبریز شهری برای شکم گردان است. انواع و اقسام شیرینی‌ها را می‌توانید در این شهر پیدا کنید. غذاهایی که با یک بار خوردنشان احتمالاً مشتری پای ثابت آن‌ها برای همیشه می‌شوید و حتی خوراکی‌های عجیبی که دست‌فروش‌های تبریز می‌فروشند از یرالمایومورتا گرفته، تا چغندرهایی با ابعاد بسیار بزرگ‌تر از تصور ما و همه‌وهمه این شهر را به یک مقصد فوق‌العاده برای شکموها تبدیل کرده است. در ادامه توضیحی درباره خوراکی‌های تبریز می‌دهیم که هنگام سفر، تجربه‌شان کنید. بهترین رستوران‌های تبریز کجاست؟ غذاهای تبریزی در تبریز به راحتی می‌توانید چند کیلویی وزن اضافه کنید. غذاهای خوش طعم و مناسب برای هر سلیقه‌ای در این شهر پیدا می‌شود، از کباب‌هایی با کره حیوانی گرفته تا دلمه‌های برگ کوچک و بقچه‌ای! اما اگر قرار باشد چند غذای اختصاصی این شهر را نام ببریم بد نیست در ابتدای این لیست نام کوفته تبریزی را بیاوریم. به جز آن در تجربه سفر به تبریز شما می‌توانید غذاهایی از جمله آش کلم قمری (داش کلم بورانیسی)، کوکوی لوبیا سبز، هویج پلو، قیقاناخ (نوعی خاگینه) را هم امتحان کنید.  کوفته تبریزی از مشهوترین خوراک های تبریز شیرینی‌های تبریز  از راهنمای سفر به تبریز بگوییم، از شیرینی‌های مشهورش هم باید گفت. شیرینی‌های تبریزی فارغ از طعم و مزه‌ای که دارند، با خود بخشی از فرهنگ این شهر را به دنبال می‌کشند. بعضی از شیرینی‌ها در مراسم خاصی استفاده می‌شوند و بودنشان به آن مراسم، رسمیت می‌بخشند. اگر به تبریز سر زدید حتماً سری به قنادی‌های آن بزنید و از آن همه جذابیت در ویترین‌ها لذت ببرید، در ادامه، برخی از شیرینی‌ها را برمی‌شماریم: لوز قرابیه  لطیفه  حلوای زنجبیلی  لوکوم باقلوا شکرپنیر (چای شیرینیسی) نوقا تسبیحی لوکا ریس  لوز از شیرینی های مخصوص تبریز  خرید در تبریز چگونه است؟  حالا که حرف از راهنمای سفر به تبریز شد، بد نیست کمی از هزینه سفر به تبریز بگذرید و با خیال آسوده پول‌هایتان را در این شهر خرج کنید. برای بسیاری از افراد به خصوص اگر از ساکنان غرب ایران باشند، تبریز جزو مقاصد مهم خرید است. ما در اینجا به دو سبک از خرید خواهیم پرداخت. اول مراکز و پاساژها برای خریدهای شخصی و دوم سوغاتی که می‌توانید از این شهر با خودتان به همراه بیاورید.  مراکز خرید تبریز   اولین چیزی که درمورد خرید در تبریز باید بدانید، این است که به هیچ وجه نباید انتظار کم‌هزینه‌بودن اجناس را داشته باشید. گاهی حتی در مقایسه با تهران ممکن است قیمت کالاهایی مانند پوشاک حتی گران‌تر هم باشد؛ اما اگر قرار باشد به صورت کلی با خرید در این شهر آشنا شویم، باید گفت که تبریز چندین پاساژ مدرن و به‌روز دارد که این روزها حتی به شکلی تبدیل به جاذبه‌های دیدنی و تفریحی این شهر شده‌اند. از جمله پاساژ لاله پارک و پاساژ اطلس، مناطق دیگری هم برای خرید در تبریز سال‌هاست که مورد توجه افراد قرار گرفته است؛ ازجمله میدان ولیعصر، خیابان تربیت، خیابان شهناز و صد البته بازار سنتی تبریز.   پیاده راه تربیت تبریز از تبریز چه سوغات بیاوریم؟  بخش دیگری که در راهنمای سفر به تبریز نباید قلم گرفت، سوغات این شهر است. تبریز شهری با سوغاتی‌های نه چندان ارزان قیمت است. البته اگر قصد داشته باشید که چیزی به غیر از خوراکی از این شهر سوغات بیاورید. اما اگر محدودیت زیادی برای هزینه سفر به تبریز ندارید بهترین چیزی که می‌توانید از این شهر همراه خودتان بیاورید، یک فرش یا حتی تابلو فرش نفیس است. چرم تبریز هم جزو کالاهایی است که در تمام ایران شهرت دارد و شما این شانس را دارید تا در راسته کفاشان بازار تبریز، چرم‌هایی با قیمت معقول پیدا کنید. البته نقره هم سوغاتی خوبی است که می‌تواند نامش را در راهنمای سفر به تبریز آورد.   فرش تبریز با شهرت جهانی هزینه سفر به تبریز درمورد سفر به تبریز نباید از لفظ گران قیمت استفاده کرده، هرچند که تبریز به هیچ وجه شهر ارزانی نیست؛ اما با توجه به بزرگ بودن شهر، تنوع اقامتگاه و رستوران در آن زیاد است و به همین دلیل شما می‌توانید انتخاب‌هایی متناسب با بودجه‌تان داشته باشید. برای پیدا کردن یک اقامتگاه مناسب در تبریز با حداقل 300 و حداکثر 3 میلیون تومان می‌توانید اتاق رزرو کنید. تنوع خوراکی هم در تبریز زیاد است با این حساب می‌توانید این بخش سفر را هم به نوعی مدیریت کنید. سخن پایانی  غرض از نوشتن راهنمای سفر تبریز تنها معرفی جاهای دیدنی تبریز یا معرفی تاریخچه این شهر نیست؛ بلکه تلاش کردیم تا مجموعه‌ای از اطلاعات کاربردی و مختصر را برای کسانی که قصد دارند در آینده نزدیک به این شهر سفر کنند جمع‌آوری کنیم. کافی است نظرات درباره سفر به تبریز را یک بار بخوانید تا به سادگی متوجه شوید که داشتن اطلاعات پایه‌ای تا چه اندازه می‌تواند در شناخت شما از تبریز و تصمیماتی که در طول سفر می‌گیرید، تأثیرگذار باشد. هرچند پیشنهاد ما به شما این است که تنها به اطلاعاتی که در سایت‌ها و کتاب‌ها پیدا می‌شوند، بسنده نکنید و خودتان دست به کار شوید.   بخش مهمی از هر سفر کشف شخصی شماست. در کنار بازدید از جاهای دیدنی این شهر می‌توانید به سراغ افراد محلی هم بروید. ساعتی در بازار یا مناطق سنتی‌تر با آن‌ها گپ بزنید و از تجربه و قصه زندگی‌شان بشنوید. راستی، اگر پیش از این به تبریز سفر کرده‌اید فکر می‌کنید جای چه نکته‌ای در راهنمای سفر به تبریز خالی است؟   تألیف: تیم نویسندگان لست‌سکند
https://lastsecond.ir/blog/10459-yazd-attractions,کدام جاهای دیدنی یزد را حتما باید ببینیم؟جاهای دیدنی یزد نه تنها ایرانی‌ها را از مسیرهای دور به دیدار این شهر خشتی مشتاق می‌کند، بلکه توریست‌ها از سراسر نقاط دنیا، مسیرشان را به یزد می‌رسانند تا دیدنی های یزد را از نزدیک ببینند. صادقانه بگوییم، اگر بخواهیم لیستی از تمام جاهای دیدنی یزد ردیف کنیم، باید خانه‌به‌خانه این شهر را بنویسیم و جالب‌تر آنکه حتی اگر این کار را هم انجام دهیم، باز هم دنیایی از عجایب از قلم ما پنهان می‌ماند. زیرا شبکه‌ای از قنات‌ و آب‌انبار در لایه‌های زیرین شهر کشیده شده‌اند که در نوع خود بسیار دیدنی هستند.  در این مطلب از لست سکند قصد بر این است که لیستی از جاهای دیدنی یزد را در اختیارتان بگذاریم تا ضمن یک آشنایی کلی با آن‌ها، از ساعت بازدید و قیمت بلیط هر یک مطلع شوید. اگر زمانتان برای بازدید از این جاذبه‌ها محدود است، همین ابتدا توصیه می‌کنیم که بازدیدتان را از بافت تاریخی شهر شروع کنید، زیرا بسیاری از مکان های دیدنی یزد در این قسمت از شهر متمرکز شده‌اند. آنچه در ادامه مطلب خواهید خواند  خانه و موزه‌های یزدباغ دولت‌آباد یزدموزه آب یزدموزه کامبرین یزد خانه لاری‌هاموزه سکه حیدرزادهموزه خزندگان یزدخانه فرخی یزدیخانه شکوهی یزدموزه وزیریموزه قصر آینه و روشنایی یزدجاذبه‌های شهری یزدبافت تاریخی یزدمجموعه گردشگری شاه ابوالقاسمآسیاب آبی کوشک نو یزدبرج و باروی یزدارگ حکومتی یزدبانک شاهی یزدمیدان امیر چخماق یزدمیدان ساعت یزد زندان اسکندربازار چهارسوق یزدآب انبار شش بادگیر یزد مساجد و بقعه‌های شهر یزدبقعه دوازده امام یزدمسجد جامع یزدمسجد چهل‌محراب یزدمسجد حظیرهبقعه سید رکن‌الدین یزد جاذبه‌های مربوط به زرتشتیان یزد آتشکده بهرام یزدموزه زرتشتیان یزدبرج‌های خاموشی (دخمه) یزد خانه و موزه‌های یزد هر یک از خانه‌های بافت سنتی یزد به نوبه خود، دیدنی هستند؛ اما در این میان خانه‌هایی که از اعیان و افراد مهم این شهر به جا مانده است، در کنار معماری خاص کویری، شکوه خاصی را هم به نمایش می‌گذارند. شاید وقتی که برای اولین بار، یکی از خانه‌های تاریخی یزد را تماشا کنید، فکر کنید که بازدید از سایر خانه‌های تاریخی یزد، یک تجربه تکراری محسوب می‌شود و قرار نیست در خانه‌های بعدی چیز جدیدی ببینید. اما نباید فراموش کنیم که هر یک از موارد زیر از نظر ارزش تاریخی و محتویات، خصوصیات خودشان را دارند و بازدید از تمام آن‌ها به هیچ وجه، خسته کننده نیست و بسیاری از آن‌ها تحت عنوان موزه مشغول به کارند. باغ دولت‌آباد یزد ساختن باغ در اقلیم کویری یزد، آن‌ هم در 270 سال پیش، حاکی از دو خصوصیت مردمان این دیار است: اول، ذوق و نبوغ یزدی‌ها در آوردن طبیعت باغ در دل کویر؛ دوم، سخت‌کوشی و ممارست در نگهداری باغ در شرایط کویر. همه شگفتی‌های باغ دولت آباد یزد، به محیط سرسبز و دیوارهای دورش محدود نیست بلکه بنایی که در این باغ ساخته شده است یکی از اصلی‌ترین دلایل بازدید گردشگران از این باغ است. ارتفاع 33 متری بلندترین بادگیر جهان در باغ دولت‌آباد، ابهتی خاص را به رخ جهانیان می‌کشد. اگر به جاهای دیدنی یزد در تابستان بروید، خنکای حاصل از بادگیر و حوض این باغ را از اعماق وجودتان حس می‌کنید. همچنین برای بازدید از جاهای دیدنی یزد در بهار هم، این باغ حرف‌های زیادی برای گفتن دارد. روبه‌روی عمارت باغ، حوضی را می‌بینید که تا نزدیکی انتهای باغ دولت آباد امتداد یافته و جدا از وسعت، نقش مهمی در خنک‌سازی فضای باغ و امارت آن داشته است. ساعت بازدید از باغ دولت‌آباد: 7:00 تا 22:00 قیمت بازدید از باغ دولت‌آباد: 15 هزار تومان آدرس باغ دولت‌آباد: بلوار نواب صفوی، خیابان انقلاب، خیابان شرافت  موقعیت باغ دولت آباد در نقشه  بادگیر مرتفع در باغ دولت‌آباد یزد  حوض باغ دولت‌آباد، عکس از آرشیو لست سکند، ارسال از پویا اقتداری موزه آب یزد با بازدید از موزه آب یزد، با یک تیر دو نشان می‌زنید؛ زیرا علاوه بر تماشای کلکسیون‌های تأثیرگذار این موزه، از بهترین خانه‌های قدیمی شهر هم دیدن کرده‌اید. ساختمان موزه آب، در گذشته به نام «خانه کلاهدوز‌ها» شهرت داشته است. این خانه دارای 5 سطح است که سه‌تای آن در دل زمین جای گرفته. موقعیت موزه آب یزد هم درست روی دو قنات قدیمی یزد قرار دارد. در طبقه اول این موزه، تابلو‌های راهنما، شما را به اتاق‌های مختلف هدایت می‌کنند که در هر یک از آن‌ها وسایل مقنی‌ها (کسانی که قنات می‌کندند) به همراه تصاویری از آخرین کسانی که این شغل را بر عهده داشتند به نمایش گذاشته می‌شود. همچنین چند ماکت از شهر یزد و بناهایی مثل یخچال‌های خشتی هم به چشم می‌خورد. وقتی به پایین‌ترین طبقه این خانه بروید یک سرداب می‌بینید که آب قنات را به اهالی خانه می‌رساند. اگر از جاهای دیدنی یزد در تابستان بازدید می‌کنید، به آسانی متوجه تغییر دما در این طبقه از خانه می‌شوید. ساعت بازدید از موزه آب یزد: 8:00 تا 14:30 و 15:30 تا 19:00 قیمت بازدید از موزه آب یزد: 5 هزار تومان آدرس موزه آب یزد: خیابان قیام یزد  موقعیت موزه آب یزد  آینه کاری‌های خانه موزه آب، عکس از آرشیو لست سکند، ارسال خدیجه عربی  مجسمه مقنی‌، عکس از آرشیو لست سکند، ارسال از ساره سلطان‌پور موزه کامبرین یزد یزد از آثار تاریخی سلجوقی، صفوی و دوران‌های قبل از آن‌، غنی است، این بار نوبت به یکی از مهم‌ترین جاذبه های یزد می‌رسد که با 400 اثری که دارد، شما را به دوران ما قبل تاریخ می‌برد و نشان می‌دهد که کویر خشکی مثل یزد، میلیون‌ها سال پیش، پوشیده از آب بوده است. برخی از آثار این موزه خریداری شده و برخی متعلق به شهر یزد هستند. قبل از هر چیز اشاره کنیم که این موزه دیرینه شناسی در نوع خودش، نمونه‌ای در ایران ندارد؛ زیرا بیشتر آثار آن کاملاً رسوب‌برداری شده و از دل سنگ بیرون آمده‌اند. یکی از خلاقیت‌های جالب موزه، مقایسه مقیاس انسان‌ها و موجودات دوران ماقبل تاریخ است که در تابلو‌های کنار آثار نمایش داده می‌شود. ضمن اینکه در بخشی از این موزه سنگ‌های گران‌بها و انواع فسیل فروخته می‌شود. ساعت بازدید از موزه کامبرین: 8:30 تا 14:00 و 17:00 تا 21:00 قیمت بازدید از موزه کامبرین: 5 هزار تومان آدرس موزه کامبرین: خیابان دهم فروردین، خیابان شش بادگیر   موقعیت موزه کامبرین در نقشه  مقایسه انسان و جانوران قبل تاریخ در موزه کامبرین یزد  نمونه‌ای از آثار موزه کامبرین یزد  خانه لاری‌ها خانه لاری‌ها با قدمتی 150 ساله، در بین جاهای دیدنی یزد حسابی خوش می‌درخشد. هر چند این خانه بیشتر جنبه خرید و تماشای صنایع دستی یزد را دارد، با این حال، معماری جالب و لوکیشین‌های زیبایش فرصت خوبی برای آشنایی با خانه‌های یزد و عکاسی فراهم می‌کند. خانه لاری‌ها شامل اتاق‌های آینه‌کاری شده و ایوان‌های زیبا و اشیاء قدیمی می‌شود. در حیات خانه یک حوض بزرگ با تخت دیده می‌شود که روبه‌رویش یک کافه است. این کافه آن برای امتحان کردن قهوه یزدی گزینه خوبیست. همچنین اگر بخواهید، می‌توانید از بخش آب‌انبار این خانه نیز دیدن کنید. فرقی نمی‌کند که قصد بازدید از جاهای دیدنی یزد در بهار، پاییز یا هر فصل دیگری را داشته باشید، در فضای این خانه در می‌یابید که سازندگانش برای هر فصلی، بخش‌هایی با ویژگی‌های مختلف ساخته‌اند. ساعت بازدید از خانه لاری‌ها: 8:00 تا 20:00 قیمت بازدید از خانه لاری‌ها: 5 هزار تومان آدرس خانه لاری‌ها: محله فهادان یزد  موقعیت خانه لاری ها در نقشه  نمایی از خانه لاری‌ها، عکس از آرشیو لست سکند، فاطمه خرقه‌پوش موزه سکه حیدرزاده موزه سکه و مردم‌شناسی حیدرزاده هم یکی از جاهای دیدنی یزد در فهادان است که دنیایی از تاریخ‌و‌فرهنگ ایران و یزد را در دل خود جای داده است. یکی از اساتید سکه‌شناس، به نام حسین حیدرزاده، برای جمع‌آوری آثار ارزشمند قدیمی ایران کوشید و آن‌ها را در خانه‌ای قدیمی گردآورد. تاریخ ساخت این خانه نیز به دوران قاجار مربوط است و هر اِلمانی را که از خانه‌های کویری یزد بخواهید، در آن می‌یابید. سکه‌ها مهم‌ترین بخش دیدنی های یزد در این خانه هستند و تعدادشان به بیش از 5 هزار عدد می‌رسد. این اشیاء، از تاریخ هخامنشیان تا قاجار را پوشش می‌دهند و از نظر ارزش تاریخی و ارزش فلزشان، مثال‌زدنی هستند. علاوه بر سکه، اشیای زندگی روزمره مردم یزد قدیم نیز بسیار جالب توجه است که شامل ابزار کار و آشپزی می‌شود. ساعت بازدید از موزه سکه حیدرزاده: 9:00 تا 14:00 و 16:00 تا 20:00 قیمت بازدید از موزه سکه حیدرزاده: 5 هزار تومان آدرس موزه سکه حیدرزاده: خیابان فهادان، کوچه محراب 40  موقعیت موزه سکه حیدرزاده در نقشه  فضای موزه سکه یزد، عکس از آرشیو لست سکند، خدیجه عربی موزه خزندگان یزد موزه خزندگان از آن دسته از جاهای دیدنی یزد است که از نظر محتوا، در نیمه جنوب کشور نمونه ندارد. در این موزه، انواع مختلفی از خزندگان کم‌یاب گردآوری شده‌اند تا افرادی که به حیات وحش علاقه‌ دارند، ساعت‌ها مشغول شوند. جانوران موزه خزندگان یزد از مار گرفته تا انواع مارمولک و سوسمار و سایر خزندگان، برای بازدید گردشگران جمع شده‌اند. اگر بعد از بازدید از زندان اسکندر، هنوز هم فرصت گشت‌وگذار دارید، پیشنهاد می‌کنیم با چند گام پیاده‌روی، به این موزه بروید. ساعت کاری موزه خزندگان یزد: 9:00 تا 10:00 قیمت بازدید از موزه خزندگان یزد: 45 هزار تومان آدرس موزه خزندگان یزد: محله فهادان، پشت زندان اسکندر   موقعیت موزه خزندگان یزد در نقشه  یکی از جانوران موزه خزندگان یزد، عکس از آرشیو لست سکند، ارسال از صابر خانه فرخی یزدی فرخی یزدی یکی از شعرای نامدار و مبارز شهر یزد در قرن سیزدهم و چهاردهم است. او سال‌ها به عنوان روزنامه‌نگار، شاعر و نماینده مجلس فعالیت داشت و سرانجام به دلیل ضدیت سیاسی با رضاشاه، در سال 1318، در زندان کشته شد. بهترین فرصت برای آشنایی با زندگی پرفرازونشیب فرخی یزدی، سرزدن به خانه او در این شهر است. در سال‌های اخیر، این خانه مرمت و بازسازی شده و از تاریخ ثبت آن در آثار ملی، حدود 10 سال می‌گذرد. درحال حاضر این خانه محفلی برای شعرا و اهل ادب یزد است و بیشتر فعالیت‌های فرهنگی در آن انجام می‌شود. آدرس خانه فرخی یزدی: خیابان امام خمینی، کوچه قادری نسب  موقعیت خانه فرخی یزدی در نقشه  خانه فرخی یزدی خانه شکوهی یزد خانه شکوهی هم یکی از آثار به جا مانده از مرحوم وزیری (موسس کتابخانه وزیری) است که بعدها سید محمد شکوهی در آن ساکن شد و نامش بر این خانه ماند. با وجود اینکه بیش از یک قرن از قدمت این مکان می‌گذرد، هنوز هم شکوه آن پا برجاست. محیط خانه شکوهی، 4 حیاط دارد که پنجره‌ها، ایوان، حوض و درخت دارند. در فضای بخش‌های اندرونی خانه هم هنر گچ‌بری و آینه‌کاری به اوج می‌رسد. هر گردشگری با دیدن این خانه، رویای زندگی در آن را تصور می‌کند. خانه شکوهی یزد در حال حاضر پایگاه میراث فرهنگی شهر یزد است. ساعت بازدید از خانه شکوهی: 7:30 تا 14:30 قیمت بازدید از خانه شکوهی: رایگان آدرس خانه شکوهی: خیابان امام خمینی، کوچه بوستانی، کوچه آب‌انبار وزیر  موقعیت خانه شکوهی در نقشه  خانه شکوهی یزد موزه وزیری مجموعه موزه، کتابخانه و نمایشگاه وزیری، گنجینه‌ای در مکان های دیدنی یزد است که سال 1330 شروع به کار کرد. در کتابخانه وزیری نسخه‌های نفیسی از 270 هزار کتاب چاپی، 6 هزار کتاب خطی و 7 هزار کتاب سنگی جمع‌شده است. ارزش همه این آثار دلایلی شدند که مجموعه وزیری، به پنجمین کتابخانه بزرگ ایران شناخته شود. اما قسمتی که امکان بازدید از آن برای گردشگران فراهم شده، موزه وزیری است. موضوع اصلی موزه وزیری، مردم‌شناسی است. در این موزه، هر وسیله‌ای که در زندگی مردم یزد قدیم تأثیرگذار و مورد استفاده بوده را پیدا می‌کنید. این آثار عمدتاً به دوران زندیه و قاجار مربوط هستند؛ اما، در بخش منسوجات، آثاری از صفوی‌ها هم پیدا می‌شود. بد نیست اشاره کنیم که در کنار موزه و کتابخانه، یک تالار نمایشگاه هم وجود دارد که به صورت دوره‌ای، آثار خوشنویسان و هنرمندان برتر یزد و سایر نقاط ایران را به نمایش می‌گذارد. ساعت بازدید از موزه وزیری: 7:00 تا 19:00 قیمت بازدید از موزه وزیری: 5 هزار تومان آدرس موزه وزیری: جنب مسجد جامع یزد  موقعیت موزه وزیری در نقشه  موزه وزیری یزد  بخشی از نمایشگاه‌های موزه وزیری موزه قصر آینه و روشنایی یزد تاریخ بنای این موزه به دوران پهلوی برمی‌گردد و ماجرای ساخت آن از این قرار است که یک تاجر سرشناس در یزد، برای تشویق فرزندش به بازگشت به ایران، سفارش ساخت یکی از خوش نقش‌ونگارترین خانه‌های شهر را می‌دهد. بعد از سال‌ها رها شدن این خانه به حال خود، در سال 1377 به موزه تبدیل شد و در سال‌های اخیر یک بازسازی اساسی در آن صورت گرفت. جدا از خانه، آثار این موزه در نوع خود نظیر ندارند. تقدس نور در آیین زرتشتیان رفته‌رفته به وسایل زندگی روزمره تمام مردم یزد وارد شد و این شهر به روشنایی اهمیت زیادی می‌داد. اشیای این موزه هم از اسباب روشنایی گرفته تا آینه‌های مردم یزد را شامل می‌شوند. همچنین برخی از ظروف و سکه‌هایی که روی آن‌ها نماد عناصر روشنی بخش وجود دارد هم به این موزه اضافه شده‌اند. با بازدید از موزه قصر آینه و روشنایی یزد، می‌بینید که روشن کردن خانه‌ها در زمان قدیم تا چه حد سخت بوده است. ساعت بازدید از موزه قصر آینه: 8:00 تا 20:00 قیمت بازدید از موزه قصر آینه: 5 هزار تومان آدرس موزه قصر آینه: خیابان کاشانی یزد، روبروی پارک هفتم تیر  موقعیت موزه قصر آینه یزد  معماری موزه قصر روشنایی یزد، عکس از آرشیو لست سکند، خدیجه عربی  کلکسیون کبریت موزه روشنایی، عکس از آرشیو لست سکند، ارسال از خدیجه عربی جاذبه‌های شهری یزد اگر اقامتگاه‌های بومگردی یزد را رزرو کنید، احتمالاً اول از همه خود را در بافت تاریخی این شهر می‌بینید. در این قسمت، اطلاعات بافت سنتی یزد را مفصل توضیح می‌دهیم؛ اما در همین ابتدا یک توصیه کلیدی برایتان داریم و آن هم این است که برای بازدید از کوچه‌پس‌کوچه‌های یزد، حتما یک نقشه تهیه کنید تا سردرگم نشوید. هرچند غرق شدن در این بافت هم، تجربه خوشایندی است و در هر نقطه از آن، دسترسی آسانی به جاهای دیدنی یزد خواهید داشت. بافت تاریخی یزد بافت تاریخی (فهادان یزد)، دریایی از دیدنی های یزد را در مساحتی به بزرگی 700 هکتار جای داده است، از مغازه‌های قدیمی گرفته تا خانه‌های خشتی و بادگیرها، همه‌وهمه بر جذابیت بافت تاریخی این شهر می‌افزایند. اگر دنبال بازدید از جاهای دیدنی یزد در شب هستید، باید اشاره کنیم که در ساعات تاریک، نورپردازی بی‌نظیری در کوچه‌پس‌کوچه‌های قدیمی این شهر وجود دارد که لذت پیاده‌روی شبانه را دوچندان می‌کند. وقتی در این بافت پرسه می‌زنید، پلکان‌های بسیاری را می‌بینید که شما را به آب‌انبارهای زیرزمین می‌رساند. در بافت تاریخی یزد با چند قدم پیاده‌روی می‌توانید به بسیاری از جاهای دیدنی یزد دسترسی داشته باشید که در ادامه هر یک را مفصل توضیح می‌دهیم. ساعت بازدید از بافت تاریخی یزد: تمام ساعات روز قیمت بازدید از بافت تاریخی یزد: رایگان آدرس بافت تاریخی یزد: بین خیابان امام خمینی و خیابان سید گل سرخ  موقعیت بافت تاریخی یزد در نقشه  نمایی از کوچه‌های بافت تاریخی یزد مجموعه گردشگری شاه ابوالقاسم مجموعه گردشگری شاه ابوالقاسم، درست در کنار محله قدیمی فهادان قرار گرفته است و در دل خود، آثار تاریخی مهمی مثل حسینیه و آب‌انبار شاه ابوالقاسم را جای داده است. تاریخ ساخت مجموعه به قرن هشتم بازمی‌گردد. کمی آن طرف‌تر از این مجموعه، یک بوستان با نام شاه ابوالقاسم نیز وجود دارد که یک زمین‌بازی محقر را برای کودکان فراهم ساخته است. زمانی که از این جاذبه بازدید می‌کنید، می‌توانید با یک پیاده‌روی ساده، خود را به بسیاری از دیدنی های یزد برسانید. ساعت بازدید از مجموعه گردشگری شاه ابوالقاسم: 24 ساعته قیمت بازدید از مجموعه گردشگری شاه ابوالقاسم: رایگان آدرس مجموعه گردشگری شاه ابوالقاسم: خیابان سید گل سرخ، کوچه برج و بارو یزد  موقعیت مجموعه گردشگری شاه ابوالقاسم در نقشه  حسینیه محله شاه ابوالقاسم یزد آسیاب آبی کوشک نو یزد گفته شده تاریخ ساخت آسیاب آبی کوشک نو یزد به دوران قبل از اسلام بازمی‌گردد. این شاهکار تاریخی در مسیری ساخته شده که چند قنات به هم می‌رسیدند تا با استفاده از نیروی آب قنات‌ها، چرخ‌های این قنات به حرکت درآیند. نبوغ معماران یزدی، آن‌ها را به فکر حفر نورگیرهایی انداخت که تهویه و روشنایی آسیاب آبی را موجب می‌شدند؛ ضمن اینکه این آسیاب حدود 90 متر طول دارد. تمام این ویژگی‌ها دست به دست هم داده‌اند که این جای دیدنی یزد در تابستان، دمای بسیار کمتری نسبت به سطح شهر داشته باشد و به جایی برای استراحت افراد تبدیل شود. این آب انبار فاصله کمی از برج‌وباروی یزد دارد و با چند قدم پیاده‌روی می‌توانید به آسیاب آبی وزیری، دسترسی داشته باشید. ساعت بازدید از آسیاب آبی کوشک نو: 9:30 تا 19:00 قیمت بازدید از آسیاب آبی کوشک نو: 10 هزار تومان آدرس آسیاب آبی کوشک نو: خیابان سید گل سرخ، کوچه کوشک نو   موقعیت آسیاب آبی کوشک نو  آسیاب آبی کوشک نو برج و باروی یزد همه می‌دانیم که یکی از راه‌حل‌های گذشتگان برای محفوظ ماندن از هجوم دشمنان و غارتگران، ساخت حصار و برج‌وبارو در اطراف شهر بوده است. یزد هم به عنوان یک شهر تاریخی، از این برج‌وبارو‌ها دارد. تاریخ ساخت این اثر بسیار دور و دراز است و به قرن ششم هجری قمری باز می‌گردد؛ اما چیزی که امروز در اطراف شهر یزد به جا مانده، چندین تخریب و مرمت را پشت سر گذاشته است و آخرین مرمت تاریخی آن مربوط به یک قرن پیش است. اگر به عکاسی از جاهای دیدنی یزد علاقه دارید، پیشنهاد می‌کنیم برج و باروی این شهر را در اولویت‌های خود قرار دهید. ساعت بازدید از برج و باروی یزد: 24 ساعته قیمت بازدید از برج و باروی یزد: رایگان آدرس برج و باروی یزد: خیابان سید گل سرخ، ابتدای خیابان فهادان   موقعیت برج و باروی یزد در نقشه  برج و باروی یزد ارگ حکومتی یزد ارگ حکومتی یزد، یک بنای مستحکم تاریخی در خیابان امام خمینی است که گفته می‌شود اولین بناییست که تیموریان در این شهر ساختند. برای استحکام بیشتر بنا، علاوه بر خشت و ملات، سنگ هم به کار رفته است. این بنای تاریخی محل سابق استانداری یزد بوده است؛ اما بعدها به اداره میراث فرهنگی یزد تبدیل شد. گرچه این ارگ فاقد نمایشگاه است، اما به دلیل اهمیت بنای آن، بد نیست پس از بازدید از برج ساعت و مسجد جامع نیم نگاهی هم به معماری جالب آن بیندازید. ساعت کاری ارگ حکومتی یزد: 8:00 تا 14:00 قیمت بازدید از ارگ حکومتی یزد: رایگان آدرس ارگ حکومتی یزد: خیابان امام خمینی، کوچه ابراهیمی یزد   موقعتیت ارگ حکومتی یزد در نقشه  ارگ حکومتی یزد بانک شاهی یزد قدیمی‌ترین بانک استان، امروز یکی از شناخته‌شده‌ترین جاهای دیدنی یزد است. این بانک در زمان ناصرالدین شاه قاجار به دست انگلیسی‌ها ساخته شد. بنای بانک سالیان سال متروکه بود تا اینکه حدود 23 سال پیش ثبت ملی شد و مراحل عملیات مرمت آن در سال 1385 آغاز شد. بانک شاهی امروز محلی برای برگزاری نمایشگاه‌ها و مراسم مختلف است و با نام گنجینه فرهنگ و هنر یزد شناخته می‌شود. سردر بانک شاهی در یک چهار سوق با نورگیرهای خوش‌نقش قرار گرفته و به میدان خان راه دارد. از آن‌جایی که بانک شاهی با سایر جاذبه های یزد فاصله کمی دارد، هیچ هنر دوستی نباید فرصت بازدید از آن را از دست بدهد. وسعت بانک شاهی حدود 600 متر است که در آن زیبایی معماری قدیمی به اوج می‌رسد. این را هم بگوییم که یک موزه خوش‌نویسی در این بانک برپا شده است. ساعت بازدید از بانک شاهی: 9:00 تا 20:00 قیمت بازدید از بانک شاهی: رایگان آدرس بانک شاهی: خیابان قیام، کوچه لاجوردی، میدان خان   موقعیت بانک شاهی در نقشه  بانک شاهی، عکس از آرشیو لست سکند، ارسال از هادی انصاری میدان امیر چخماق یزد میدان امیرچخماق یا تکیه امیرچخماق نیز از جاذبه‌های مهم تاریخی یزد است که به دلیل قرارگیری در بافت قدیمی، گزینه خوبی برای آشنایی با فرهنگ و تاریخ مردم این شهر است. قدمت میدان به دوران تیموریان بازمی‌گردد؛ اما شکل ظاهری آن تغییرات و بازسازی‌های دوران صفویه و قاجار را پشت‌سرگذاشته است. حوض بزرگ و فضای سنتی این میدان، بهانه خوبی برای دست به دوربین شدن و ثبت خاطره است. همچنین اگر در ایام خاص سال به این میدان بروید، می‌توانید نظاره‌گر اجتماعات و مراسم مردم یزد باشید. در محدوده این میدان انواع بناهای تاریخی مثل بازار، آب‌انبار، مسجد و حمام دیده می‌شود. ضمن اینکه اگر به دنبال خرید سوغاتی در یزد هستید، بازارهای اطراف هم گزینه‌های مناسبی هستند.   ساعت بازدید از میدان امیر چخماق یزد: تمام ساعات روز قیمت بازدید از میدان امیر چخماق یزد: رایگان آدرس میدان امیر چخماق یزد: خیابان امام خمینی‌ یزد، خیابان سلمان فارسی  موقعیت میدان امیر چخماق یزد   میدان امیر چخماق، عکس از آرشیو لست سکند، ارسال از هادی انصاری میدان ساعت یزد  میدان ساعت یزد هم یکی از قدیمی‌ترین جاهای دیدنی یزد است که قرن‌هاست گذر زمان را به مردم نشان می‌دهد. قبل از هر چیز از قدمت بنای این ساعت بگوییم، تاریخ ساخت بنای میدان ساعت به سال 752 هجری بر می‌گردد؛ البته دقت کنید که این تاریخ فقط به بنای مذکور مربوط است. شکلی که امروز از این بنا پیداست، یادگاری از مرمت و اضافه کردن ساعت به برج، در دوران قاجار است. از ویژگی‌های جالب این میدان ساعت، می‌توانیم به یکسان بودن شکل آن در همه ابعاد و شباهت نسبی‌اش به معماری بادگیرها اشاره کنیم. مسجد جامع و بسیاری از مکان های دیدنی یزد، درست در روبه‌روی این جاذبه تاریخی قرار دارند. همچنین مغازه‌های بسیاری بین این مکان های دیدنی یزد ساخته شده‌اند که برای خرید سوغاتی بد نیست به آن‌ها سر بزنید. به علاوه، فروشگاه‌های عتیقه‌فروشی هم در لابه‌لای این مغازه‌ها دیده می‌شود که به خودی خود، از بهترین جاهای دیدنی یزد محسوب می‌شوند و با تماشای اشیاء آن‌ها به یاد دوران قدیم میفتید. ساعت بازدید از میدان ساعت یزد: تمام ساعات روز قیمت بازدید از میدان ساعت یزد: رایگان آدرس میدان ساعت یزد: یزد، خیابان امام خمینی، روبروی خیابان مسجد جامع  موقعیت میدان ساعت یزد در نقشه  برج ساعت یزد زندان اسکندر کسانی که اهل فرار از مدرسه بوده‌اند، فرقی بین مکان تحصیلی و زندان نمی‌بینند! جالب اینجاست که در لیست جاهای دیدنی یزد، مکانی را داریم که هم به عنوان مدرسه و هم به عنوان زندان شناخته می‌شود. ماجرای ساخت زندان اسکندر به قرن هفتم هجری باز می‌گردد. گفته می‌شود که قبل از این تاریخ، اسکندر مقدونی این مکان را به زندانی برای تبعیدیان خود اختصاص داده بود. بسیاری از مردم ترجیح می‌دهند که این محل تاریخی را مدرسه ضیائیه بخوانند، زیرا به محض تماشای شکوه بنای آن این فکر به ذهن خطور می‌کند که هیچ معمار یا دولتی برای ساختن یک زندان تا این ظرافت و هنر به خرج نمی‌دهد. ساعت بازدید از زندان اسکندر: 8:00 تا 20:00 قیمت بلیط زندان اسکندر: 5 هزار تومان آدرس زندان اسکندر: محله فهادان، کوچه رختشوی خانه  موقعیت زندان اسکندر در نقشه  حیاط زندان اسکندر، عکس از آرشیو لست سکند، ارسال از ساره سلطان‌پور بازار چهارسوق یزد همان‌طور که پیش‌تر اشاره کردیم، زمانی که در محله‌های قدیمی یزد قدم می‌زنید، بازارهای زیادی را می‌بینید. یکی از بهترین بازارهای قدیمی یزد که تاریخ دور و درازی دارد، بازار چهارسوق است. در نیمه دوم قرن هشتم هجری قمری یکی از شاهان مظفری دستور ساخت بازاری را صادر کرد که از 40 دکان و 4 راسته تشکیل می‌شد. این راسته‌ها، در چهارراهی به هم می‌رسیدند که یک گنبد با نورگیر و نقوش چشم‌نواز داشت. در حال حاضر، در این بازار انواع مغازه‌هایی را می‌بینید که اجناس سنتی می‌فروشند و پاتوق گردشگران ایرانی و خارجی هستند. بد نیست اشاره کنیم که بازار چهارسوق به بازار شاهی نیز معروف است. ساعت بازدید از بازار چهارسوق یزد: تمام ساعات روز قیمت بازدید از بازار چهارسوق یزد: رایگان آدرس بازار چهار سوق یزد: خیابان مسجد جامع یزد  موقعیت بازار چهارسوق یزد در نقشه  ردیفی از مغازه‌های بازار سنتی چهارسوق آب انبار شش بادگیر یزد  در هر محله‌ای از یزد، یک آب‌انبار با ویژگی‌های خاص خودش به چشم می‌خورد. حتی در گوردخمه‌های بیرون از شهر یزد هم آب‌انبار داریم؛ اما چیزی که بین همه این آب‌انبارها مشترک است، وجود بادگیرهایی برای تهویه هوا و خنک‌سازی آب درون آب‌انبار است. آب‌انباری که در یزد بازدیدش واجب است، آب‌انبار شش بادگیر نام دارد. تاریخ ساخت این آب‌انبار به دوران قاجار مربوط است. برخلاف سایر آب‌انبارهای معروف یزد، شش بادگیر، دو در ورودی دارد؛ اما متأسفانه امکان بازدید از داخل این آب‌انبار از هیچ کدام از این‌ در ها وجود ندارد و از بیرون باید آن‌ها را ببینید. ساعت بازدید از آب‌انبار شش بادگیر: تمام ساعات روز قیمت بازدید از آب‌انبار شش بادگیر: رایگان آدرس آب‌انبار شش بادگیر: خیابان دهم فروردین، کوچه شش بادگیر  موقعیت آب‌انبار شش بادگیر در نقشه  آب انبار شش بادگیر یزد، عکس از آرشیو لست سکند، شمیم مساجد و بقعه‌های شهر یزد در بین تمام شهرهای ایران، یزد به مردمان مؤمنش بیشترین شهرت دارد و حتی در تاریخ ورود اسلام به این شهر، القاب مختلفی مثل دارالعباد داده شد و هم اکنون نیز بسیاری از مردم، یزد را با عبارت «شهر قنوت و قنات» می‌شناسند. یکی از تجربیات نابی که در یزد انتظار شما را می‌کشد، تماشای تلفیق معماری اسلامی و کویری در خشت‌های مساجد یزد است. در اماکن مذهبی این شهر، در کنار بازدید، می‌توانید یک عبادت ناب را تجربه کنید. بقعه دوازده امام یزد اگر در لیست جاذبه های یزد در پی قدیمی‌ترین بنای شهر هستید، باز هم باید سراغ محله فهادان بروید. این بنا در نیمه اول قرن پنجم هجری ساخته شده است؛ با این حساب عمری هزارساله دارد. از آن جایی که این بقعه فاصله چندانی با زندان اسکندر و خانه لاری‌ها ندارد، همگی این دیدنی های یزد را می‌توانید در کمتر از 3 ساعت تماشا کنید. گفته می‌شود که هدف از ساختن چنین بنایی، برپایی یک مقبره بوده است و نام‌گذاری‌اش به دوران صفویان مربوط است. متأسفانه در حال حاضر امکان بازدید از داخل بقعه دوازده‌ امام وجود ندارد. ساعت بازدید از بقعه دوازده امام: تمام ساعات روز قیمت بلیط بقعه دوازده امام: رایگان آدرس بقعه دوازده امام: محله فهادان، کوچه رختشورخانه  موقعیت بقعه دوازده امام یزد  بقعه دوازده امام یزد، عکس از آرشیو لست سکند، فاطمه خرقه‌پوش مسجد جامع یزد موقع گردش در بافت تاریخی، یکی از مهم‌ترین مکان های دیدنی یزد که نباید از لیستتان جا بیفتد، مسجد جامع این شهر است. اول از همه بگوییم که تاریخ ساخت مسجد جامع یزد به حدود 900 سال پیش برمی‌گردد و گفته می‌شود که برپا کردن این شاهکار، حدود یک قرن به طول انجامیده است. اما آخرین تغییراتی که از این مسجد جامع می‌بینید، در دوران قاجار و مرمت‌های قرن حاضر انجام شده است. همچنین، بعضی از مورخان بر این باورند که در گذشتگان دور، موقعیت فعلی مسجد جامع، آتشکده‌ای برای زرتشتیان بوده است. عجایب معماری این مسجد، از تاریخ بلند بالای آن پیشی می‌گیرد. در بدو ورود به مسجد جامع یزد، دو مناره سربه‌فلک‌کشیده که فاصله کمی از هم دارند، نظرتان را جلب می‌کند. ارتفاع این مناره‌ها بیش از 50 متر است و به همین دلیل عنوان «بلندترین مناره‌های جفتی جهان» را به خود اختصاص داده‌اند. فضای درونی مسجد هم ایوانی بلند دارد که خنکای رنگ سبز و آبی کاشی‌هایش، گرمای یزد را از روانتان می‌زداید. توصیف ریزه‌کاری‌های این مسجد از حد توان هر قلمی خارج است؛ بنابراین در سفر به یزد بازدید از آن‌ را از دست ندهید. در آخر هم اشاره کنیم که مسجد جامع یزد یکی از بهترین جاهای دیدنی یزد در شب است زیرا پس از نماز مغرب هم می‌توانید از آن بازدید کنید. ساعت بازدید از مسجد جامع یزد: 8:00 تا 9:00 قیمت بازدید از مسجد جامع یزد: رایگان آدرس مسجد جامع یزد: خیابان امام خمینی، خیابان مسجد جامع یزد (روبه‌روی برج ساعت)  موقعیت مسجد جامع یزد  مسجد جامع، عکس از آرشیو لست سکند، فرزنه امینی‌زارع مسجد چهل‌محراب یزد چهل‌محراب هم یکی دیگر از قدیمی‌ترین مساجد و بهترین جاهای دیدنی یزد است که بیش از 800 سال عمر دارد. اگرچه در طول تاریخ اقدامات مختلفی برای بازسازی این مسجد صورت گرفته‌ است، اما اصلی‌ترین سوژه نام‌گذاری آن که کاشی‌های محرابی‌شکلش بوده‌اند، نابود شده و فقط 3 تای آن‌ها باقی مانده است. نسبت به معماری و تاریخ مسجد جامع یزد، چهل محراب، ساختار بسیار ساده‌ای دارد، اما حال‌وهوای خوب آن باعث شده که گردشگران در کنار بازدید از زندان اسکندر، سری هم به مسجد چهل‌محراب بزنند. ساعت بازدید از مسجد چهل‌محراب: از اذان صبح تا اذان مغرب قیمت بازدید از مسجد چهل‌محراب: رایگان آدرس مسجد چهل‌محراب: محله فهادان، کوچه مسجد چهل‌محراب   موقعیت مسجد چهل‌محراب در نقشه  مسجد چهل‌محراب مسجد حظیره مسجد حظیره یکی از مهم‌ترین مساجد یزد است که وقتی حرف از خاطرات و روزهای مهم این شهر می‌شود، نامش را می‌شنویم. مکانی که مسجد امروزی در آن برپا شده است، حدود شش قرن پیش، محلی برای عبادت، استراحت و اسکان فقرا بوده است و از نظر معماری، بنای مسجد سادگی خاصی داشت؛ اما چیزی که امروز از مسجد حظیره می‌بینیم، مربوط به نیم قرن پیش است. آیت‌الله صدوقی سرپرستی ساخت این مسجد را به عهده داشتند و روزهای بسیاری در این مسجد رفت‌وآمد کردند و در نهایت، خانه ابدی ایشان هم در همین مسجد قرار گرفت. ساعت بازدید از مسجد حظیره: 11:00 تا 21:00 (بازدید از شبستان، در اوقات نماز امکان‌پذیر است) قیمت بازدید از مسجد حظیره: رایگان آدرس مسجد حظیره: خیابان امام خمینی، روبروی کوچه نقیب اشرف  موقعیت مسجد حظیره در نقشه  مسجد حظیره، عکس از آرشیو لست سکند بقعه سید رکن‌الدین یزد یکی از جاهای دیدنی یزد در اطراف مسجد جامع، بقعه سید ‌رکن‌الدین است. این آرامگاه، یکی از بناهای تاریخی یزد محسوب می‌شود که زمان ساختنش به قرن هشتم هجری قمری بازمی‌گردد و در آثار ملی ایران ثبت شده است. از کاربرد‌های مهم این بقعه در گذشته، می‌توانیم به خانقاه، مدرسه، دارالشفا، کتابخانه و حتی رصدخانه اشاره کنیم. گنبد بزرگ و کاشی‌کاری‌های بی عیب‌ونقص از ویژگی‌های مهم این بنای دیدنی است، البته نباید فراموش کنیم که این محل چند مرحله مرمت را پشت سر گذاشته است. ساعت بازدید از بقعه سید رکن‌الدین: 9:30 تا 18:00 قیمت بازدید از بقعه سید رکن‌الدین: رایگان آدرس بقعه سید رکن‌الدین: خیابان مسجد جامع، کوچه سید رکن‌الدین   موقعیت بقعه سید رکن‌الدین در نقشه  بقعه سید رکن‌الدین یزد  جاذبه‌های مربوط به زرتشتیان یزد  اگر به کسب اطلاعات درباره آیین ایرانیان باستان علاقه دارید و می‌خواهید مراسم زرتشتیان را از نزدیک ببینید، یزد و کرمان بهترین گزینه‌های ممکن هستند. در ادامه، دو مورد از مهم‌ترین جاذبه‌های مربوط به یزدی‌ها را داریم که با بازدید از آن‌ها در حداقل زمان، بیشترین اطلاعات را در مورد این آیین کسب می‌کنید. اگر بازدید از اطراف یزد هم در برنامه‌های سفر شماست، می‌توانید به روستای مبارکه در تفت هم سر بزنید تا فرهنگ زندگی زرتشتیان را از نزدیک نظاره‌گر باشید. آتشکده بهرام یزد آتشکده بهرام یزد در ساختمانی قرار دارد که در سال 1313 بنا شد. عکس‌ها و ساختار جالب این ساختمان آن را به یکی از بهترین جاهای دیدنی یزد تبدیل کرده است. با بازدید از این مجموعه، شما با انواع مراسم زرتشتی‌ها آشنا می‌شوید، ضمن اینکه در قسمت زیرزمین موزه به یک آب انبار راه خواهید یافت که از نظر ساختار به بسیاری از آب انبارهای یزد شباهت دارد. اما جالب‌ترین قسمت آتشکده یزد، بهرام آتش مقدسی است که تماشای آن حسی وصف نشدنی را به شما هدیه می‌کند.  ورهَرام، آتشیست که شعله‌هایش 1500 سال، بی وقفه روشنایی‌بخش آتشکده‌های زرتشتیان بوده‌اند. طبق مستندات تاریخی، این آتش ابتدا در پارسِ دوران ساسانیان شعله‌ور شد و بعد از آن به مدت هفتصد سال در آتشکده ناهید پارس سوخت. بعدها به غار اشکفت یزدان اردکان انتقالش دادند و سی سال دیگر هم در این شهر شعله افروخت. سرانجام این آتش مقدس را به مکان فعلی‌اش آوردند. ساعت بازدید از آتشکده بهرام یزد: 7:30 تا 21:00 قیمت بازدید از آتشکده بهرام یزد: 15 هزار تومان آدرس آتشکده بهرام یزد: میدان مارکار، خیابان آیت الله کاشانی    موقعیت آتشکده بهرام یزد  آتشکده یزد موزه زرتشتیان یزد موزه تاریخ و فرهنگ زرتشتیان یزد که به «موزه ماکار» نیز شهرت دارد، در یک ساختمان قدیمی واقع شده که قدمتش به 80 سال می‌رسد. در گذشته از ساختمان این موزه به عنوان پرورشگاه کودکان بی‌سرپرست استفاده می‌کردند و در حال حاضر، حدود یک دهه است که یکی از ارزشمندترین کلکسیون‌های آشنایی با زرتشتیان یزد در آن نگهداری می‌شود. تقریباً هر وسایلی که پیروان زرتشت برای مراسمشان استفاده می‌کردند، در این موزه می‌بینید؛ ضمن اینکه تصاویر جذابی از هر مراسم، در کنار وسایل مربوطش وجود دارد. لازم به ذکر است که این موزه با آتشکده یزد فاصله کمی دارد و در کمتر از یک کیلومتر پیاده‌روی می‌توانید به آن دسترسی داشته باشید. ساعت بازدید از موزه زرتشتیان یزد: 10:00 تا 16:00 قیمت بازدید از موزه زرتشتیان یزد: 10 هزار تومان آدرس موزه زرتشتیان یزد: خیابان منتظر قائم، کوچه میلاد  موقعیت موزه زرتشتیان یزد در نقشه  موزه زرتشتیان، از بهترین جاهای دیدنی یزد برج‌های خاموشی (دخمه) یزد دخمه زرتشتیان یکی از عجیب‌ترین جاذبه های یزد است که در ارتفاعات منطقه صفائیه ساخته شده است. زرتشتیان مردگانشان را به نساسالارها (کارکنان دخمه) می‌سپردند تا آن‌ها را در برج خاموشی، که معرض دید پرندگان لاشخور بود، رها کنند. عجایب این مکان دیدنی یزد فقط در دخمه‌هایش نیست، بلکه در پایین ارتفاعات ساختمان‌های قدیمی بسیاری خواهید دید که محل اقامت کوتاه‌مدت خانواده درگذشتگان بوده است و حس کنجکاوی شما را برای کشف کردن اسرارشان بر می‌انگیزد. اگر دنبال جاهای دیدنی یزد در پاییز هستید، این جاذبه بسیار مناسب است، زیرا در فصل تابستان گرمای هوا امکان یک بازدید دقیق را به شما نمی‌دهد. ساعت بازدید از گور دخمه‌های یزد: 8:00 تا 17:00 قیمت بازدید از گور دخمه‌های یزد: 5 هزارتومان آدرس گور دخمه‌های یزد: جنوب شرقی یزد، منطقه صفائیه  موقعیت برج‌های خاموشی یزد   گوردخمه‌های یزد، عکس از آرشیو لست سکند، محمد سخن آخر در این مطلب برجسته‌ترین جاهای دیدنی یزد را معرفی کردیم و سعی بر این بود که در توضیحات، به بهترین فصل را برای بازدید از برخی از موارد اشاره کنیم. قبل از اینکه برنامه بازدید از این اماکن را بچینید، توجه داشته باشید که بسته به روزهای تعطیلی و فصل‌ بازدید، ممکن است ساعت کاری برخی از جاذبه های یزد تغییر کند، بنابراین حتماً قبل از بازدید، از اطلاعات این‌ چنینی مطلع شوید. اگر هم سابقه بازدید از شاهکارهای تاریخی و معماری یزد را داشته‌اید، می‌توانید تجربیاتتان را از طریق قسمت نظرات با سایر کابران لست سکند به اشتراک بگذارید.   تألیف: تیم نویسندگان لست‌سکند
https://lastsecond.ir/blog/10455-best-shiraz-attractions,جاهای دیدنی شیراز با چاشنی فرهنگ و فالودهشیراز از آن دست شهرهایی است که دیدنش برای هر کس می‌تواند یک خاطره کاملاً منحصر به فرد را ثبت کند، جاهای دیدنی شیراز به قدری متنوع است که هر سلیقه‌ای را دربربگیرد، هرچند اگر علاقه به شعر و ادبیات فارسی داشته باشید، این شهر برای شما جای دیگری است! مقصدی که احتمالاً همیشه دوست داشتید ببینید یا حداقل برای یک بار، در حافظیه تفألی به حافظ بزنید! اما تصور نکنید که با رفتن به شیراز قرار است تنها از مقبره این شاعران پر آوازه دیدن کنید.  این شهر به واسطه اهمیتی که در طول تاریخ داشته است، مکان‌های دیدنی بسیاری را در خود جای داده، از مساجد و بناها گرفته تا زیباترین باغ‌های ایرانی. ما در این مطلب از مجله لست‌سکند تلاش کردیم تا لیست پر و پیمانی از جاهای گردشگری شیراز را برای شما آماده کنیم. لیستی از مهم‌ترین جاذبه‌هایی که بدون دیدن آن‌ها نباید شیراز را ترک کنید تا جاهایی که شاید کمتر نامش به گوش شما خورده باشد. پس اگر می‌خواهید برای سفر به شیراز برنامه بریزید و هر روزتان در این شهر را با دیدن اماکن دیدنی شیراز بگذرانید، این مطلب را از دست ندهید.  آنچه در ادامه مطلب خواهید خواند  باغ های دیدنی شیرازباغ ارم شیرازباغ جهان‌نما شیرازباغ دلگشا شیراز باغ عفیف آباد شیرازنارنجستان قوامباغ ایلخانی شیراز مساجد دیدنی شیرازمسجد وکیل مسجد نصیر الملک حرم شاهچراغمسجد مشیرالملک مدرسه خان مقبره‌ها و عمارت‌های شیراز حافظیه سعدیهمقبره خواجوی کرمانی بی‌بی دختران  باباکوهی خانه زینت الملک خانه فروغ الملک شیراز عمارت شاپوری دیدنی های تاریخی و فرهنگی شیرازدروازه قرآن گهواره دید شیرازبازار وکیل حمام وکیل آب انبار وکیل ارگ کریمخانی جاهای دیدنی کمتر شناخته شده شیرازقصرالدشتموزه تاریخ طبیعی و تکنولوژی باغ های دیدنی شیراز مگر می‌شود به شیراز رفت و در باغ‌هایش قدم نزد؟ باغ‌ها، از اصلی‌ترین جاهای دیدنی شیراز  هستند. باغ‌هایی که هرکدام گوشه‌ای از تاریخ را به دوش می‌کشند و تنها خدا می‌داند که چه کسانی در این باغ‌ها قدم زده‌اند یا اینکه چه تصمیمات مهمی در طول تاریخ در این مکان‌ها گرفته شده است. در این قسمت به سراغ باغ‌های شیراز می‌رویم و از تاریخچه و آنچه که در آنجا انتظار شما را می‌کشد، می‌گوییم. باغ ارم شیراز باغ ارم شیراز اولین باغی است که پس از رسیدن به این شهر، بیشتر شیرازی‌ها دیدنش را به شما پیشنهاد می‌کنند. شاید حتی بتوان گفت که این باغ، بزرگ‌ترین باغ شیراز است. البته این روزها باغ ارم کاربر دیگری هم دارد و حالا به عنوان باغ گیاه‌شناسی شهر شناخته می‌شود. باغی بزرگ با عمارتی دیدنی در میانش که به سبک باغ‌های ایرانی ساخته شده است. توصیف باغ ارم از دو سده پیش آمده است و به نظر می‌رسد که این باغ و چند باغ مشهور دیگر در همین حوالی، قدمتی حتی بیشتر از ارم داشته باشند. اما در هرحال ماجرای باغ ارم از این قرار بوده که در دوران ناصری، حسنعلی نصیرالملک باغ را خرید و عمارت زیبایش را در آن ساخت، عمارتی سه‌طبقه با کاشی‌کاری‌ها و حوض و داستان‌هایی از ادبیات ایران و قرآن. این عمارت امروز یک موزه زیبا را هم در خود جای داده است، موزه سنگ و گوهر دریای نور. اما از فضای اصلی باغ نباید غافل شد. شاید در بدو ورود حوض بزرگ و عمارت نظر شما را جلب کند؛ اما تنوع و قدمت درختان انکار نشدنی است، از طرف دیگر، وسعت این باغ به‌اندازه‌ای است که حتی در زمان‌های شلوغی، مثلاً در اردیبهشت‌ماه هم می‌توانید گوشه‌ای خلوت در آن پیدا کنید و این از مزیت‌های مهم باغ ارم است. آدرس باغ ارم: میدان ارم، بلوار ارم، خیابان ارم ساعت بازدید باغ ارم : 8 صبح تا 8:30 شب قیمت بلیط باغ ارم: 5 هزارتومان   موقعیت دقیق باغ ارم  باغ ارم از مهم‌ترین جاهای دیدنی شیراز  دورنمای باغ ارم از اماکن دیدنی شیراز باغ جهان‌نما شیراز  اگر می‌خواهید در یک روز، فقط باغ‌ها را به عنوان مراکز دیدنی شیراز  ببینید، می‌توانید بعد از ارم به جهان نما بروید و مسیر نسبتاً سرراستی طی کنید. این باغ هم از باغ‌های بسیار قدیمی شیراز است که در فاصله خیلی کمی از حافظیه قرار گرفته و بسیاری از افراد در یک زمان از هر دو جای دیدنی شیراز بازدید می‌کنند. تاریخچه باغ جهان‌نمای شیراز به قرن هشتم بازمی‌گردد. در آن زمان این باغ به قدری زیبا و دیدنی بود که در برخی کتاب‌ها با نام زینت الدنیا از آن نام برده‌اند؛ اما در زمان کریمخان در این باغ عمارتی کلاه فرنگی با ۸ ضلع ساخته شد. اهمیت این عمارت و باغ در دوران قاجار تا اندازه‌ای بود که در آن از دیپلمات‌ها و سفیران دیگر کشورها پذیرایی می‌شده است. وسعت این جای دیدنی شیراز به نزدیک 3 هکتار می‌رسد، مانند اکثر باغ‌های شیراز از معماری سبک باغ ایرانی تبعیت می‌کند و قرینگی عناصر باغ حس آرامش خاصی به آن داده است. پیشنهاد ما به شما این است که حتی اگر قصد بازدید از باغ جهان نما به صورت اختصاصی را ندارد، حتماً در زمان بازدید از حافظیه سری به جهان نما بزنید. آدرس باغ جهان نما: ضلع شرقی خیابان، حافظ (دروازه قرآن)، بالاتر از میدان حافظیه، باغ جهان نما ساعت بازدید از باغ جهان نما: :8:30 صبح تا 8:30 شب قیمت بلیط باغ جهان نما : 3هزار تومان برای گردشگران داخلی و 15 هزار تومان برای گردشگران خارجی  موقعیت دقیق باغ جهان نما   باغ جهان نما از مکان های دیدنی شیراز باغ دلگشا شیراز بیاید مسیرمان از سمت باغ جهان نما ادامه دهیم و به سراغ دیگر جاهای دیدنی شیراز برویم. در ادامه این راه، به باغ دلگشا می‌رسیم. باغی مربوط به دوران ساسانی با درختان نارنج که شهر را در بهار پر از بوی نارنج می‌کند. بد نیست بدانید عمارتی که در باغ دلگشا وجود دارد، به دوران زندیه می‌رسد، عمارت کلاه فرنگی در اصل کلکسیونی قابل بازدید از اشیای قدیمی مانند رادیو، دوچرخه و حتی کبریت است! اگر دوست دارید برنامه‌ای برای دیدن این باغ جذاب داشته باشید، بهتر است هم‌زمان با دیدن این باغ، بازدید از آرامگاه سعدی هم برنامه ریزی کنید، چرا که این دو در فاصله بسیار کمی از هم قرار دارند و شما می‌توانید این دو  جای دیدنی شیراز را در یک زمان ببینید. آدرس باغ دلگشا: دامنه کوه فهندژ ، شمال شرق شیراز، انتهای خیابان بوستان، جنب آرامگاه سعدی ساعت بازدید باغ دلگشا:  8 صبح تا 11  شب قیمت بلیط باغ دلگشا:  2هزار تومان برای گردشگران ایرانی و 15 هزار تومان برای گردشگران خارجی    موقعیت دقیق باغ دلگشا   باغ دلگشا از بهترین جاهای گردشگری شیراز  باغ عفیف آباد شیراز از بین جاهای گردشگری شیراز، ندیدن باغ عفیف آباد کم لطفی بزرگی محسوب می‌شود. عفیف آباد از آن دست جاهای دیدنی شیراز است که برای فرار از شلوغی دیگر اماکن می‌توان به آن پناه برد. مانند بقیه باغ‌های شیراز، عفیف آباد عمارت زیبایی را در خود جای داده است و درست مقابل آن یک زمین بزرگ وجود دارد که گویا قبلا زمین چوگان بوده است. به غیر از قدم زدن در باغ و لذت بردن از درختان پر سن و سالش، بد نیست بدانید که این باغ، امروز موزه نظامی هم هست و می‌توانید در بخشی از آن ادوات نظامی که در دوران قدیم در ایران استفاده شده است را ببینید. ساخت باغ عفیف آباد به دوران صفویه باز می‌گردد و وسعتی حدود 127 هزار متر دارد. در جایی که امروز عمارت زیبای آن قرار گرفته، یک قلعه سنگی به نام قلعه گلشن وجود داشت. این قلعه تا دوران قاجار تقریباً از بین رفته بود؛ اما در زمان قاجار یکی از خاندان‌های بزرگ شیراز باغ را خریداری کرد و عمارت کنونی را در آن ساخت. در زمان پهلوی، وارثان قوام الملک آن را به فرح پهلوی هدیه کردند؛ اما در نهایت باغ به ارتش پهلوی رسید و پس از مرمت هم همچنان در اختیار ارتش باقی ماند به همین دلیل هم امروز موزه ادوات نظامی در آن برپاست. آدرس باغ عفیف آباد: انتهای خیابان عفیف آباد، نزدیک به خیابان ستارخان ساعت بازدید باغ عفیف آباد:  8 صیح تا 11  شب قیمت بلیط باغ عفیف آباد: 5 هزارتومان   موقعیت دقیق باغ عفیف آباد  باغ عفیف آباد از دیدنی های شیراز  زمین چوگان باغ عفیف آباد، یک جای دیدنی شیراز نارنجستان قوام  یکی از بهترین جاهای دیدنی شیراز، باغ نارنجستان قوام است. البته شاید لفظ باغ خیلی برای این مراکز دیدنی شیراز درست نباشد، چرا که به نسبت دیگر باغ‌های شهر وسعت کمتری دارد. اما معماری باغ و عمارت آن را به یکی از منحصربه‌فردترین جاهای دیدنی شیراز بدل کرده است. این مکان در زمان حکومت قاجار محل زندگی حاکم شیراز بوده است و همان‌طور که از نامش پیداست به وسیله خاندان قوام ساخته شده است. در این باغ تعداد زیاد درختان نارنج باعث شده تا مردم آن را نه فقط یک باغ، بلکه به عنوان نارنجستان بشناسند. شما باید بدانید که به محض ورود به نارنجستان قوام طراوت درختان و زیبایی آب نماهایی که در کل باغ جریان دارد، شگفت‌زده می‌شوید. آدرس نارنجستان قوام: خیابان لطفعلی‌خان زند، نرسیده به خیابان زینبیه ساعت کار نارنجستان قوام: 8 صبح تا 9 شب قیمت بلیط نارنجستان قوام: 10 هزار تومان   موقعیت دقیق نارنجستان قوام  نارنجستان قوام از جمله جاهای دیدنی شهر شیراز  باغ ایلخانی شیراز باغ ایلخانی یکی از دیدنی های شیراز است که ارتباطی به دوره ایلخانی ندارد؛ بلکه از یادگاران دوران حکومت قاجار است و تنها دلیل این نام‌گذاری آن است که صاحب آن، ایلخان قشقایی محمد قلی‌خان بوده است. این باغ در منطقه بافت سنتی شیراز (سنگ سیاه) قرار گرفته است. از طرف دیگر، اگر به معماری آن دوره علاقه دارید، باید بدانید که عمارتی زیبا نیز در میان این باغ وجود دارد که دیدنش خالی از لطف نیست. وسعت باغ ایلخانی به 3500 متر می‌رسد و درختان کهنسال و تنومند آن یکی از دیدنی ترین مکان های دیدنی شیراز را ساخته‌اند. بنابراین پیشنهاد ما به شما این است که برای گردش در شیراز، زمان کافی فراهم کنید تا اگر قرار است در سفر شما به این سوال که جاهای دیدنی شیراز کجاست، پاسخ داده شود و تنها به چند جاذبه کلی اشاره نکنید. آدرس باغ ایلخانی: خیابان لطفعلی خان زند، بلوار دستغیب، کوچه سنگ سیاه، نزدیک بقعه بی بی دختران ساعت کار باغ ایلخانی: 9 صبح تا 5 بعدازظهر قیمت بلیت باغ ایلخانی: 3 هزار تومان  موقعیت دقیق باغ ایلخانی   باغ ایلخانی از جاهای دیدنی شیراز در محله سنگ سیاه  مساجد دیدنی شیراز اگر به لیست جاهای دیدنی شهر شیراز نگاهی بیندازید، متوجه می‌شوید که درست مانند دیگر شهرهای ایران، بخش مهمی از دیدنی های شیراز را اماکن مذهبی تشکیل داده‌اند. در شهر شیراز مساجدی با شهرت جهانی وجود دارد که هر سال گردشگران بسیاری را به این شهر می‌کشاند. مساجدی که هر کدام می‌تواند یک شاهکار معماری ایرانی باشد. در این قسمت، تعدادی از مهم‌ترین و مشهورترین مساجد شیراز را معرفی می‌کنیم. مسجد وکیل  مسجد وکیل شیراز در بین مساجد این شهر شاید از مهمترین اماکن دیدنی شیراز باشد. این مسجد بخشی از مجموعه وکیل است. قدمتش به دوره زندیه بازمی‌گردد و به نظر می‌رسد که کریمخان‌زند در دوران حکومت خود، بناهای ارزشمندی را در شهر شیراز ساخته باشد که یکی از آن‌ها مسجد وکیل است، مسجدی که مساحتش به 11 هزار متر می‌رسد.  باید گفت که کافی است کمی اهل لذت بردن از معماری ایرانی باشید تا با دیدن این مسجد بتوانید چند ساعتی را در آن قدم بزنید و لذت ببرید؛ اما چند نکته کاربردی برای دیدن این مسجد که نباید فراموش کنید این است که نیازی نیست در زمان بازدید از باغ‌ها و عمارت‌ها به سراغ آن بروید، بهتر است دیدن کل مجموعه وکیل را در یک زمان قرار دهید تا در زمان صرفه‌جویی بیشتر کنید. نکته دیگری که نباید درخصوص این مسجد فراموش کرد، این است که بخش مهمی از مسجد وکیل همچنان کاربری یک مسجد را دارد و بهتر است در زمان بازدید مراقب برهم خوردن آرامش نمازگزاران هم باشید.  آدرس مسجد وکیل: خیابان زند، خیابان پبروزی، خیابان فرهنگ، خیابان طالقانی، بازار وکیل، انتهای راسته شمشیرگرها ساعت بازدید مسجد وکیل:  8 صیح تا 6 بعدازظهر قیمت بلیت مسجد وکیل : 5 هزارتومان    موقعیت دقیق مسجد وکیل   شبستان مسجد وکیل از جاهای گردشگری شیراز مسجد نصیر الملک دومین مسجدی که در شیراز شهرت جهانی دارد، مسجد نصیرالملک است. این مسجد را در جهان بیشتر به نام مسجد صورتی می‌شناسند و عمده شهرت این جای دیدنی شهر شیراز به دلیل بازتاب نوری است که از شیشه‌های رنگی مسجد می‌تابد و می‌تواند نظر هر بیننده‌ای را جلب کند. این مسجد در سال 1255 هجری شمسی ساخته شده است و استفاده از رنگ‌های متفاوت در کاشی‌کاری‌هایش بنای این مسجد را  منحصربه فرد کرده است. مسجد نصیرالملک برای علاقمندان به عکاسی، ارزش خاصی دارد و فرصت خوبی برای ثبت یک قاب ویژه است. پیشنهاد ما به شما این است که برای دیدن بهترین حالت از بازتاب نور کمی پیش از ظهر به مسجد بروید و از نمای زیبای شبستان این مسجد استفاده کنید. مسئله دیگری که حتماً در زمان بازدید باید در نظر بگیرید، اجبار استفاده از چادر هنگام بازدید از مسجد است. در این مسجد برخلاف بسیاری از مساجد تاریخی دیگر، در زمان بازدید شما باید پوشش چادر را راعایت کنید که در همانجا در اختیار شما قرار می‌گیرد. آدرس مسجد نصیرالملک : محله گودعربان، خیابان لطفعلی خان زند، کوچهٔ نصیرالملک ساعت بازدید مسجد نصیرالملک:  8 صبح تا 7بعدازظهر در نیمه اول سال و 8 صبح تا 5 بعدازظهر در نیمه دوم سال قیمت بلیت مسجد نصیرالملک: 5 هزارتومان  موقعیت دقیق مسجد نصیرالملک  مسجد نصیرالملک از جاهای دیدنی شیراز با شهرت جهانی  حیاط مسجد نصیرالملک، یکی از جاهای دیدنی و تاریخی شیراز   حرم شاهچراغ  شاهچراغ نامی است که بر آرامگاه احمد بن موسی کاظم (ع) برادر امام موسی کاظم (ع) گذاشته‌اند. این مقبره در دوران اتابکان فارس یعنی قرن ششم هجری ساخته شده است؛ اما با گذشت زمان و به تدریج این حرم توسعه پیدا کرد و مدرسه، محل استراحت و گنبدی بزرگ به آن اضافه شد. این آرامگاه به دلیل اهمیتی که دارد یک از قطب‌های گردشگری مذهبی و از جاهای دیدنی مهم شیراز حساب می‌آید. در این حرم به غیر بخش ضریح و محل دفن امامزاده بخش‌های دیگری مانند کتابخانه و موزه هم وجود دارد. البته باید گفت که حرم به تنهایی و بدون درنظرگرفتن ارزش معنوی، از نظر معماری هم ارزشمند است؛ کاشی‌کاری‌ها، خطاطی‌هایی که در گوشه‌گوشه آن دیده می‌شود، می‌تواند برای هر بازدیدکننده‌ای جذاب باشد. اگر سری به حرم شاهچراغ و مکان های گردشگری شیراز در اطراف آن سری زدید، فراموش نکنید که اطراف این بقعه پر از جاهای دیدنی شیراز است که برخی از آن‌ها تم مذهبی دارد و برخی دیگر خانه و عمارت‌های تاریخی هستند. یکی از این جاهای دیدنی که در حاشیه حرم شاهچراغ قرار گرفته، مسجد جامع عتیق است. این مسجد که ضلع غربی‌اش به آستان شاهچراغ متصل شده، کهن‌ترین مسجد شیراز محسوب می‌شود و در زمان صفاریان ساخته شده است.  آدرس حرم شاهچراغ: خیابان لطفعلی خان زند، خیابان احمدی ساعت کار حرم شاهچراغ: 24 ساعته قیمت بلیت حرم شاهچراغ: رایگان  موقعیت دقیق حرم شاهچراغ  حرم شاهچراغ مراکز دیدنی شیراز   کهن‌ترین مسجد از جاهای دیدنی شیراز مسجد مشیرالملک مناطق دیدنی شیراز در بافت تاریخی شهر به جز بناهای مربوط به دوران زندیه، در بسیاری از موارد مربوط به دوره قاجار می‌شود. یکی از این جاهای دیدنی شیراز مسجد مشیرالمک است. مسجد مشیرالملک مانند بسیاری از مسجدهای تاریخی ایران با کاشی‌کاری‌های خاص و شبستان‌های زیبا، محل خوبی برای آرامش گرفتن است. این مسجد یک ساعتِ جذاب هم دارد که پیش‌تر صدای زنگ آن را می‌شد در اکثر نقاط شهر شنید؛ اما حالا با این شلوغی و وسعت شهر، شنیدن صدای زنگ یک ساعت حدوداً ۲۰۰ساله، کار ساده‌ای نیست!  آدرس مسجد مشیر: محلۀ سنگ سیاه، خیابان قاآنی، کوی دربند مشیر و کنار بازارچه ارمنی‌ها  ساعت کار مسجد مشیر: 9 صبح تا 5 بعدازظهر قیمت بلیت مسجد مشیر: 3 هزار تومان   موقعیت دقیق مسجد مشیرالملک  مسجد مشیرالملک از جاهای دیدنی شیراز که کمتر شناخته شده است  مدرسه خان   مدرسه خان از آن اماکن دیدنی شیراز است که شاید مسجد نباشد؛ اما بیشتر به عنوان یک مکان معنوی با زمینه مذهبی، این مدرسه در دوران صفوی ساخته شد و یکی از دلایلی که اهمیت آن را بالاتر می‌برد، وجود اساتید بزرگی مانند ملاصدرا در آن است. در گذشته، این مدرسه صد حجره داشته، هر چند که امروز تعداد زیادی از آن‌ها باقی نمانده است. نکته حائز اهمیت دیگری که درباره مدرسه خان باید به آن توجه کرد، شکل معماری و استفاده از خطاطی در سراسر بناست که آن را بسیار پر اهمیت کرده است. آدرس مسجد خان: محله اسحاق بیگ، خیابان لطفعلی خان، سه‌راه احمدی ساعت کار مسجد خان: 7 صبح تا 1 بعدازظهر و 2:30 بعدازظهر تا 6 بعدازظهر قیمت بلیط مدرسه خان: 3 هزار تومان  موقعیت دقیق مدرسه خان  مدرسه خان، جاهای دیدنی و تاریخی شیراز و محل تدریس ملاصدرا مقبره‌ها و عمارت‌های شیراز  تعداد بالای مکان های گردشگری شیراز از مهم‌ترین نقاط قوتش است. این شهر قرن‌هاست که خانه اهالی ادب و فرهنگ بوده است و از همین رو، تقریباً هیچ نقطه‌ای از شهر نیست که نشانی از فرهنگ و ادب نداشته نباشد؛ اما برخی از عمارت‌ها و مقبره‌ها شهرت جهانی دارند و برخی دیگر تنها برای کسانی اهمیت دارد که به صورت تخصصی به فرهنگ یا تاریخ علاقه دارند. این بار در مقبره‌ها و خانه‌های تاریخی شیراز قدم می‌زنیم تا هم با حال و هوای این جاهای دیدنی شیراز آشنا شویم و هم با در دست داشتن اطلاعات بیشتر، مقصدهای سفر آینده را ساده‌تر انتخاب کنیم. حافظیه  اصلاً مگر می‌شود پا به شیراز گذاشت و سری به حافظیه نزد؟ اگر از کسانی که چندین بار به شیراز سفرکرده‌اند بپرسیم جاهای دیدنی شیراز کجاست احتمالاً پرتکرارترین جوابی که می‌شنوید، حافظیه است. لازم نیست حتماً علاقهٔ خاصی به ادبیات داشته باشید تا فضای حافظیه شما را به خودش جلب کند. کافی است کمی قدم‌هایتان را آهسته کنید و به صدای آوازی که در آن می‌پیچد گوش کنید. از تاریخچه و معماری این مجموعه، حرف‌های زیادی می‌توان زد؛ اما از آنجایی که قرار نیست در این مطلب طولانی و با جزئیات از حافظیه بگوییم چند نکته جذاب از آن را باهم بررسی می‌کنیم. شاید بد نباشد که بدانید آرامگاهی که امروز به عنوان آرامگاه حافظ شیرازی می‌بینید طراحی یکی از مشهورترین معماران به نام آندره گدار است! یا شاید هم جالب‌تر این باشد که بدانید گنبد زیبای آن از ابتدا به رنگ سبز نبوده و به دلیل استفاده از مس در طول سال‌های طولانی در مجاورت رطوبت هوا به این رنگ درآمده است. آدرس حافظیه: حدفاصل چهارراه ادبیات و چهارراه حافظیه، رو‌به‌روی ورزشگاه حافظیه ساعت کار حافظیه: در نوروز اغلب به صورت 24 ساعته باز است و سایر روزهای سال 8 صبح تا 10 شب قیمت بلیت حافظیه: 5 هزار تومان   موقعیت دقیق مقبره حافظ  حافظیه مشهورترین جای دیدنی شیراز  سعدیه دیگر مکان گردشگری شیراز که دیدنش را نباید به هیچ وجه از دست داد، سعدیه است که آرامگاه شاعر قرن ششم است این مقبره هم مانند حافظیه صاحب باغ بزرگی است و از بخش‌های مختلفی تشکیل شده است. اما مهم‌ترین بخش آن بنای مقبره است. معماری این بنا تلفیقی از معماری مدرن و سنتی ایران است و از این رو درخور توجه است. این مقبره به غیر از فضای دل‌انگیز و معماری جذاب آرامگاه، جاهای دیدنی دیگری هم دارد که در میان افراد شهرت دارد، مثلاً آب انبار و حوض ماهی‌های آن که پیشنهاد می‌کنیم حتماً سری به آب بزنید و ترجیحا یکی از سرد نوش‌های ویژه کافه‌اش را در فضای مطبوع، امتحان کنید.  در حوض ماهی‌های سعدیه بیشتر از ماهی، سکه پیدا می‌کنید که به باور بسیاری از افراد سکه انداختن در این حوض باعث برآورده شدن آرزو می‌شود. گفته می‌شود که تا همین 50 سال پیش حداقل سه حوض ماهی در شیراز وجود داشت و به گفته برخی حتی پیش از زمان سعدی آب این چاه‌ها که از زیر کوه سعدی و چشمه‌های آن آبش سرچشمه می‌گیرد، برای مردم مقدس بوده است. آدرس سعدیه: انتهای خیابان بوستان، مجاور باغ دلگشا ساعت کار سعدیه: 8 صبح تا 8:30 شب قیمت بلیت سعدیه: 5 هزار تومان   موقعیت دقیق آرامگاه سعدی   مقبره سعدی دومین جای دیدنی شیراز درمیان مقبره شاعران بزرگ شهر مقبره خواجوی کرمانی  شهر شیراز به قدری در بحث ادب و فرهنگ شهره خاص و عام بود که نه فقط خانه و آرامگاه ادیبان و شاعران همین شهر بود؛ بلکه گاهی هم میزبان ادیبانی از نقاط دیگر ایران بوده است. خواجوی کرمانی یکی از شاعران قرن هفدهم است که در طول زندگی‌اش به شهرهای مختلفی سر زده است، یکی از این شهرها هم شیراز بود که دست بر قضا خانه ابدی او شد. امروز آرامگاه خواجوی کرمانی به یکی از جاهای دیدنی شیراز تبدیل شده است. این آرامگاه در دامنه کوه قرار گرفته و فاصله کمی با دروازه قرآن دارد. آدرس مقبره خواجوی کرمانی: در دامنه کوه صبوی و در ابتدای جاده شیراز، اصفهان ساعت کار خواجوی کرمانی: 8 صبح تا 12 شب قیمت بلیت خواجوی کرمانی: 3 هزار تومان    موقعیت دقیق آرامگاه خواجوی کرمانی  مقبره خواجوی کرمانی در بخشی از مناطق گردشگری شیراز بی‌بی دختران  نام این آرامگاه را احتمالاً با وجود این همه جاذبه شیراز، کمتر شنیده باشید؛ اما دیدن بی‌بی دختران می‌تواند برای هر گردشگری جالب باشد. این مقبره در نزدیکی مسجد ایلخانی است و بقعه  بی‌بی خدیجه نوه امام سجاد است و جدا از اهمیتی که این آرامگاه از به لحاظ معنوی و مذهبی دارد، به دلیل سابقه تاریخی و باورهای مردم شیراز هم می‌تواند جالب باشد. مثلاً بد نیست بدانید که در گذشته برای باور بودند که دختران دم بخت با بستن نخ و پارچه به ضریح، خوشبخت می‌شوند و در واقع علت نام‌گذاری بقعه هم همین است. آدرس مقبره بی بی دختران: ابتدای بلوار شهید دستغیب، جنب بیت العباس ساعت کار بی بی دختران: 5:30 صبح تا 12 شب قیمت بلیط بی بی دختران: رایگان  موقعیت دقیق بی‌بی دختران   آرامگاه بی بی دختران از جاهای دیدنی شهر شیراز که چندان شناخته شده نیست  باباکوهی  یکی از جاهای دیدنی شیراز که شهرت کمتری در بین گردشگران دارد، آرامگاه باباکوهی است. این آرامگاه در اصل متعلق به علی ابن باکویه است که به بابا کوهی شهرت دارد. او یکی از عرفای مشهوری بوده که برای تحصیل به شیراز آمد و در همین شهر ماندگار شد. بد نیست بدانید که او هم دوره بزرگانی مانند ابوسعید ابوالخیر و خواجه عبدالله انصاری بوده است. از قسمت‌های جذاب باباکوهی تندیس طاووس آن است. این تندیس روی به روی دروازه قرآن نصب شده و به نظر می‌رسد که در حال خوش‌آمدگویی به مسافرانی است که به شهر می‌آیند. به دلیل نزدیکی این مکان‌ های دیدنی شیراز  بهتر است دروازه قرآن باباکوهی، مقبره خواجوی کرمانی را در یک زمان ببینید. آدرس باباکوهی: در رشته کوه های شمالی شهر شیراز و در سمت چپ دروازه قرآن ساعت کار باباکوهی: 24 ساعته قیمت بلیط باباکوهی: رایگان  مقبره باباکوهی  مقبره باباکوهی یکی از جاهای دیدنی شیراز  خانه زینت الملک یکی از خانه‌های دیدنی شیراز که در همسایگی نارنجستان قوام، خانه زینت الملک است که قدمتش به دوران قاجار بازمی‌گردد؛ اما این خانه زیبا فقط یک عمارت تاریخی نیست بلکه به عنوان موزه مادام توسو (موزه‌ای که مجسمه و عروسک‌های شخصیت‌های تاریخی و مشهور هر شهر یا کشور را در آن می‌توانید پیدا کنید.) علت نام‌گذاری آن هم این بود که این خانه محل زندگی زینت‌الملک قوامی بود که در آن زمان نه فقط از اشراف، بلکه از خیرین به نام شیراز بوده است. جالب است بدانید که نارنجستان قوام از طریق یک راهروی زیرزمینی به خانه زینت الملوک وصل شده است.  آدرس خانه زینت الملک: خیابان لطفعلی‌خان زند، مجاور باغ نارنجستان قوام ساعت کار خانه زینت الملک: 8صبح تا 7بعدازظهر قیمت بلیط خانه زینت الملک: 3 هزارتومان  موقعیت دقیق خانه زینت الملک   خانه زینت الملک از زیباترین جاهای دیدنی شیراز  خانه فروغ الملک شیراز اگر علاقه به دیدن عمارت‌های تاریخی دارید، گشت‌وگذار در شیراز برای شما بسیار لذت‌بخش خواهد بود. به دلیل اهمیت ویژه این شهر در تاریخ، عمارت‌های مختلفی از دوران مختلف تاریخی در آن پیدا می‌شود. خانه فروغ الملک شیرازی مربوط به دوران قاجار است و از آن دست جاذبه‌هایی است که یک بعدازظهر پس از گشت‌وگذار در بافت تاریخی، سری به آن بزنید. خانه فروغ الملک هرچند شاید کوچک‌تر از عمارت‌های دیگری باشد که باغچه‌هایشان دیدنی است؛ اما دو حیاط کوچک و زیبا در وسط خانه دیده می‌شود که بهترین جا برای وقت گذراندن است. از طرف دیگر، باید بدانید که این خانه هم قرار نیست تنها کاربری مسکونی داشته باشد؛ بلکه امروز به عنوان خانه هنر مشکین فام شناخته می‌شود که در آن می‌توانید آثار هنری خانواده مشکین فام و همین‌طور آثار دیگری از هنرمندان معاصر را در آن پیدا کنید. آدرس خانه فروغ الملک: بلوار آیت الله دستغیب، محله سنگ سیاه، پشت امامزاده بی ‌بی دختران ساعت کار خانه فروغ الملک: 8صبح تا 7بعدازظهر قیمت بلیط خانه فروغ الملک: 3 هزارتومان   عمارت شاپوری عمارت شاپوری یکی از دیدنی‌ترین عمارت‌ها و یکی از مکان های دیدنی شیراز است که البته سابقه تاریخی چندانی ندارد. این عمارت زیبا مربوط به دوران پهلوی است و مانند سایر عمارت‌های ارزشمند شیراز، توسط یکی از خاندان‌های قدرتمند شهر ساخته شده است. این عمارت دو طبقه از سبک و سیاق معماری زمان قاجار پیروی می‌کند و کمابیش ظاهری متفاوت نسبت به دیگر ساختمان‌های مشهور شیراز دارد. عمارت شاپوری امروز بیشتر به عنوان رستوران و کافی‌شاپ استفاده می‌شود و شما می‌توانید از چای خوردن در حیاط زیبای عمارت و تماشای این بنای جذاب لذت ببرید.  آدرس عمارت شاپوری: در خیابان کریم‌خان زند، خیابان انوری، تقاطع اهلی ساعت کار عمارت شاپوری: 9 صبح تا 12 شب قیمت بلیط عمارت شاپوری: 3 هزارتومان    موقعیت دقیق عمارت شاپوری  عمارت شاپوری از بهترین مناطق دیدنی شیراز  دیدنی های تاریخی و فرهنگی شیراز اگر تا این بخش از مطلب همراه ما بوده باشید، می‌دانید که باهم در میان باغ‌ها و عمارت‌ها قدم زدیم، به مقبره بزرگان سری زدیم و اماکن مذهبی را شناختیم؛ اما با وجود تعداد زیاد جاذبه‌ها، این‌ها همه شیراز نیست! برای دیدن جاهای دیدنی شیراز باید کمی صبور بود. بی‌دلیل نیست که این شهر را به نام شهر ادب و فرهنگ می‌شناسند. وجب‌به‌وجب شیراز پر از دیدنی‌های تاریخی و فرهنگی است. ما هم در ادامه به سراغ دیگر دیدنی ‌های شیراز می‌رویم، جاذبه‌هایی از جنس تاریخ و فرهنگ. دروازه قرآن   شیراز در گذشته 6 دروازه داشته است که امروز تنها یکی از آن‌ها باقی مانده است. احتمالاً شما هم حداقل یک بار نام دروازه قرآن را شنیده‌اید؛ اما آیا می‌دانید چرا به آن دروازه قرآن می‌گویند؟ این جاذبه شیراز در زمان عضدالدوله دیلمی ساخته شد و علت شهرتش به دروازه قرآن، وجود قرآنی بود که در بالای دروازه به منظور حفظ مسافران از بلایا روی آن گذاشته شده بود. هرچند که این بنا یکبار در سال 1315 با دینامیت نابود شد؛ اما به همت یکی از بازرگانان شهر، دوباره ساخته شد. امروز دروازه قرآن یکی از المان‌های شهری شیراز به حساب می‌آید.   آدرس دروازه قرآن: بلوار امام رضا (ع)، بین نعمت الله صادقی و میدان قرآن ساعت کار دروازه قرآن: 24 ساعته  قیمت بلیط دروازه قرآن: رایگان           موقعیت دقیق دروازه قرآن  دروازه قرآن در ورودی شهر ازمناطق دیدنی شیراز  گهواره دید شیراز اکثر جاهای دیدنی شیراز در شهر و با دسترسی ساده‌ای قرار گرفته‌اند؛ اما این بار قرار است از جاذبه‌های سخت‌تری بگوییم، جاذبه‌هایی که به‌اندازه تخت جمشید و نقش رستم از شهر دور نیستند؛ اما برای دسترسی به آن‌ها باید کمی به خودتان زحمت بدهید. گهواره دید، بنایی از دوره دیلمیان در قله شرقی دروازه قرآن است. این چهارطاقی که در بسیاری از نقاط ایران نمونه‌هایش پیدا شده است، اغلب برای نگهبانی و پیام‌رسانی از آن استفاده می‌شده است. آدرس گهواره دید: ورودی شمالی شهر شیراز، روبروی دروازه قرآن ساعت کار گهواره دید: 24 ساعته قیمت بلیط گهواره دید: رایگان  موقعیت دقیق گهواره دید  گهواره دید از جاهای دیدنی و تاریخی شیراز بازار وکیل  یکی از مهم‌ترین جاهای دیدنی هر شهری، بازار آن شهر است. بازار وکیل شیراز هم از این قاعده مستثنی نیست و سال‌های سال است که این بازار به عنوان نبض تپنده شیراز شناخته می‌شود. بازار وکیل برای گردش بزرگ است و ممکن است گردش در آن ساعت‌ها طول بکشد؛ اما اگر دوست دارید کارگاه‌های صنایع دستی و سوغات شیراز را ببینید یا اینکه در یکی از سراهای سنتی برای دقایقی استراحت کنید و فالوده یا عرقیات سنتی بخورید، به شما پیشنهاد می‌کنیم حتماً سری به سرای مشیر در بازار وکیل بزنید. آدرس بازار وکیل: ورودی شمالی شهر شیراز، روبروی دروازه قرآن ساعت کار بازار وکیل: 8 صبح تا 9شب  قیمت بلیط بازار وکیل: رایگان  موقعیت دقیق بازار وکیل   سرای مشیر در بازار وکیل از دیدنی های شیراز حمام وکیل  از آنجایی که سال‌های حکومت کریمخان زند، شیراز به مهم‌ترین شهر ایران بدل شده بود، نباید تعجب کنیم که بیشتر آثار مهم تاریخی شهر اثری از این شاه دارند. مجموعه وکیل تشکیل دهنده یکی از مهم‌ترین مکان های گردشگری شیراز است، مانند اکثر بازارهای تاریخی شهرها در کنار مسجد و بازار یک حمام نیز تأسیس شده است. شاید جالب باشد که بدانید این حمام تاریخی تا زمان محمدرضا پهلوی، استفاده میشد. امروزه در این حمام می‌توانید بخش‌هایی از آداب و رسوم مردم شیراز را در قالب مجسمه‌هایی که در بخش‌های مختلف قرار داده‌اند، مشاهده کنید. آدرس حمام وکیل: میدان شهدا، خیابان کریمخان زند ساعت کار حمام وکیل: نیمه اول سال 8:30 صبح تا 8 شب و نیمه دوم سال 8:30 صبح تا 5 عصر قیمت بلیط حمام وکیل: 4 هزار تومان  موقعیت دقیق حمام وکیل   حمام وکیل از جاهای دیدنی شهر شیراز آب انبار وکیل  یکی دیگر از سازه‌هایی که در زمان زندیه برای رفاه بیشتر اهالی شیراز ساخته شد. آب انبار وکیل است. این آب انبار جزوی از مجموعه وکیل شیراز محسوب می‌شود. هرچند دیگر کاربری اصلی خود را از دست داده است و به عنوان آب‌انبار استفاده نمی‌شود؛ اما حالا عنوان دیگری را به دوش می‌کشد، عمیق‌ترین موزه ایران! حالا این آب‌انبار خشک شده جای خودش را به موزه آب داده است. با توجه به اینکه بخش بزرگی از ایران در اقلیم‌های خشک قرار گرفته است، در کشور همیشه نگهداری آب به خصوص برای فصل‌های گرم‌تر سال، از اهمیت بالایی برخوردار بوده است. در شیراز هم در طول تاریخ حداقل 4 آب انبار وجود داشته است از جمله آب‌انبار وکیل، حافظیه، وکیل، دیوان‌خانه و هفت‌تن. آدرس آب‌انبار وکیل: خیابان لطفعلی خان زند،خیابان طالقانی ساعت کار آب انبار وکیل: 8 صبح تا 8 شب قیمت بلیط آب انبار وکیل: 4 هزار تومان  موقعیت دقیق آب انبار وکیل  ورودی آب انبار وکیل در مناطق دیدنی شیراز ارگ کریمخانی  اگر می‌خواهید فالوده شیرازی امتحان کنید، بهترین جا برای خوردن یک فالوده اصیل شیرازی محدوده ارگ کریمخانی است. البته که ارگ به تنهایی یک جاذبه دیدنی برای علاقه‌مندان به تاریخ است و نباید از خیر آن گذشت. ارگ کریمخانی یا همان زندان کریمخانی در دوره‌های مختلف تاریخی کاربری‌های گوناگونی داشته است، زمانی محل زندگی کریم خان زند و زمانی دارالحکومه و حتی در دوره‌ای زندان شهربانی بوده است. این بنا وسعت بسیاری دارد و شما می‌توانید تزئینات گوناگونی را داخل آن ببینید هرچند که با وجود خصومتی که قاجار با زندیه داشتند، تغییرات زیادی در ارگ ایجاد کرده‌اند؛ اما همچنان این بنا و محوطه اش دیدنی و زیباست. آدرس ارگ کریمخانی: ابتدای خیابان کریم خان زند، نبش میدان شهرداری  ساعت کاری ارگ کریمخانی: 8:30 صبح تا 9 شب قیمت بلیط ارگ کریمخانی: 5 هزارتومان  موقعیت دقیق ارگ کریمخانی  ارگ کریمخانی از شاخص ترین جاهای دیدنی شهر شیراز جاهای دیدنی کمتر شناخته شده شیراز برای گردش در شیراز، همیشه گزینه‌های مختلفی رو میز است. البته که بیشتر این گزینه در حوزه تاریخ و فرهنگ هستند؛ اما جاهای دیدنی شیراز تنها به هنر و فرهنگ مختص نمی‌شود. شما فرصت‌های مختلفی را در این شهر برای لذت بردن از جاذبه‌ها خواهید  یافت از جاهایی برای قدم زدن و عکاسی گرفته تا جاذبه‌های طبیعی و انواع تفریحات و صد البته امکان استفاده از بهترین رستوران های شیراز که قرار نیست امروز به آن بپردازیم. در ادامه از بعضی از جاهای دیدنی شیراز می‌گوییم که شاید کمتر به نظرتان بیاید، اما قطعاً ارزش دیدن دارند. لیست بهترین رستوران‌های شیراز قصرالدشت قرار نیست همه شیرازگردی شما از تاریخ پر شود، بد نیست در این میان زمانی را هم برای قدم زدن در حاشیه باغ های قصرالدشت بگذارید و به پیاده راه قصرالدشت بروید. این بخش از شهر قطعا شما را بیش از همیشه به شیراز علاقه‌مند خواهد کرد. این پیاده‌راه مسیری سنگفرش شده است که در میان باغ های منطقه قصرالدشت ساخته شده. شما علاوه بر قدم زدن در این پیاده راه زیبا، می‌توانید به سراغ دکه‌های فروش خوراکی و غذاهای خیابانی شیراز بروید که در ابتدای آن به فروش مشغولند. اگر می‌خواهید به عنوان یک شیرازگرد حرفه‌ای از مکان های گردشگری شیراز بازدید کنید، یک پیشنهاد خوب به شما می‌تواند به این شکل باشد: سر زدن به یکی از باغ های مشهور، بازدید از یک یا دو بنای تاریخی و به عنوان حسن ختام قدم زدن در پیاده راه قصرالدشت. آدرس قصرالدشت: باغ های قصرالدشت ساعت کاری قصرالدشت: 24 ساعته قیمت بلیط قصرالدشت: رایگان  موقعیت دقیق قصرالدشت   قصرالدشت از بهترین جاهای دیدنی شیراز موزه تاریخ طبیعی و تکنولوژی  اگر به همراه کودک یا نوجوانی به شیراز رفته‌اید، موزه تاریخ طبیعی و تکنولوژی قطعاً برایش جذاب خواهد بود. شاید وقتی به نام این موزه می‌رسید تصور کنید یک جای جدید برای دیدن است؛ اما بد نیست بدانید که این موزه یکی از موزه‌های قدیمی شهر شیراز محسوب می‌شود و در سال 53 افتتاح شده است. موزه تاریخ طبیعی بخش‌های گوناگونی دارد ازجمله جانورشناسی، حشره‌شناسی، گیاه‌شناسی زمین‌شناسی و البته مردم‌شناسی. شما می‌توانید در این جای دیدنی شیراز، موضوعات جالبی برای کشف‌کردن پیدا کنید و دانش خودتان را از جهان بالاتر ببرید، موزه علم و تکنولوژی هم یک بخش مستقل از موزه تاریخ طبیعی است که پیشرفت‌های تکنولوژی تلاش بشر برای رشد علم پرداخته است. آدرس موزه تاریخ طبیعی و تکنولوژی: بلوار مدرس، خیابان آزادگان ساعت کاری موزه تاریخ طبیعی و تکنولوژی: 8 صبح تا 4 بعدازظهر قیمت بلیط موزه تاریخ طبیعی و تکنولوژی: 6 هزارتومان   موقعیت دقیق موزه تاریخ طبیعی و تکنولوژی  موزه تاریخ طبیعی و تکنولوژی از مراکز دیدنی شیراز مناسب کودکان  سخن آخر   شیراز نه فقط برای ایرانی‌ها، بلکه برای همه افرادی که به فرهنگ ایرانی علاقه دارند یا درباره آن کنجکاو هستند، جذاب و پر از شگفتی است. همان‌طور که بالاتر گفتیم، بهتر است برای گشت‌وگذار در این شهر، زمان کافی در نظر بگیرید چرا که تعداد جاهای دیدنی شیراز و همین‌طور فعالیت‌های جذابی که می‌توانید در شهر داشته باشید ،کم نیست.  اما به هر دلیل اگر نمی‌توانید یک دل سیر در میان باغ‌ها و عمارت‌های این شهر بگردید، بهتر است به جای با عجله دیدن تعداد زیادی جاذبه به سراغ یک برنامه متنوع و کم تعداد بروید. درواقع  اگر شما اهل گردشگری کم شتاب باشید مطمئناً شیراز به یکی از بهشت‌های شما تبدیل خواهد شد. پیشنهاد ما به شما این است که در برنامه هر روزتان یک باغ، عمارت یا مقبره و صدالبته امتحان کردن یک مورد از کافه‌ها یا رستوران‌های شیراز را قرار دهید. هر چند که برنامه هر شخص در سفر می‌تواند متفاوت از دیگری باشد. سلیقه شما در گردش در شیراز چگونه است؟ کدام مکان های دیدنی شیراز برای شما اولویت است؟     تألیف: تیم نویسندگان لست‌سکند
https://lastsecond.ir/blog/10469-ramsar-attractions,حرفه‌ای‌ها چطور رامسر را می‌گردند؟اولین تصویری که ذهن از جاهای دیدنی رامسر می‌سازد، جنگل، کوه و دریا است. هیچ‌کس نمی‌تواند طبیعت این شهر را زیر سوال ببرد و اگر در لیست جاهای دیدنی رامسر به جنگل و کوه اشاره نکنیم، انگار اصلاً راجع به رامسر حرف نزده‌ایم؛ اما آن سوی ماجرا، کسانی که چندبار به رامسر کرده‌اند، خوب می‌دانند که طبیعت دلنشینش وقتی در کنار سایر جاذبه‌های شهری و تاریخی این منطقه قرار می‌گیرد، گاه صرفاً نقش یک چاشنی را بازی می‌کند. درست مثل بقیه مطالب معرفی جاذبه در لست سکند، در این متن، کنار شماییم تا مکان های دیدنی رامسر را دسته‌بندی کرده و اطلاعات مهمی مثل ساعت کاری، قیمت و آدرس را ضمیمه‌شان کنیم. ضمن اینکه با یک توضیح مختصر در هر قسمت، به شما کمک می‌کنیم به هر یک از جاذبه های رامسر نگاهی همه‌جانبه داشته باشید و احتمال اشتباه در انتخابتان به صفر برسد. آنچه در ادامه مطلب خواهید خواند  موزه‌ها و اماکن تاریخی‌‌فرهنگی رامسرموزه مردم شناسی رامسرموزه تاریخ طبیعی رامسرقلعه مارکوه رامسرکاخ مرمر رامسرجاهای دیدنی و تفریحی رامسر در بافت شهریپارک ملی رامسرباغ 30 هکتاری رامسرپارک آبی رامسربلوار معلم رامسر (بلوار کازینو)هتل قدیم رامسرروستاهای دیدنی رامسرروستای جواهرده رامسردشت لپاسرروستای گراسماسر رامسرروستای جنت رامسرجاهای دیدنی رامسر در طبیعتآبشار ایج رامسرآبشار سیاسرت رامسرجنگل دالخانی رامسرپل معلق رامسر موزه‌ها و اماکن تاریخی‌‌فرهنگی رامسر از آنجایی که رامسر امروزی در مرز مازندران و گیلان قرار دارد، از نظر تاریخی و فرهنگی در هر دو استان ریشه دارد. از نظر زبان، هم گیلکی رامسری و هم گویش مازندرانی در آن دیده می‌شود. اگر به تاریخ رجوع کنیم، رامسر را گاه در حریم مازندران و گاه در حریم گیلان می‌بینیم. جدا از این توضیحات مختصر، بهترین راه برای آشنایی با تاریخ و فرهنگ این شهر، بازدید از مکان های دیدنی رامسر است. موزه مردم شناسی رامسر اگر به قصد آشنایی با فرهنگ بومی از مکان های گردشگری رامسر دیدن می‌کنید، بهترین گزینه پیش روی شما، موزه مردم شناسی رامسر است؛ زیرا این موزه یکی از معدود جاهایی است که چشم‌اندازی از سبک زندگی مردم 200 سال پیش شمال را به شما نشان می‌دهد. از وسایل کشاورزی گرفته تا اسباب روشنایی و لباس‌های محلی، همه‌‌وهمه در موزه مردم شناسی رامسر گردآمده‌اند و تعدادشان به بیش از 700 شیء می‌رسد. از آن‌جایی که این موزه تنها دو طبقه دارد و وسعتش حداکثر 300 متر است، وقت زیادی برای بازدید از دست نخواهید داد، اما در همین مدت کوتاه اطلاعات زیادی کسب می‌کنید. ساعت بازدید از موزه مردم شناسی رامسر: 8:00 تا 18:00 قیمت بازدید از موزه مردم شناسی رامسر: 10 هزار تومان آدرس موزه مردم شناسی رامسر: بلوار باهنر، روبروی بلوار طالقانی  موقعیت موزه مردم‌شناسی رامسر  ورودی موزه مردم‌شناسی رامسر، عکس از آرشیو لست سکند، سپیده محمدی موزه تاریخ طبیعی رامسر اگر در دوران دبستان و راهنمایی عاشق زنگ علوم بوده‌اید، موزه تاریخ طبیعی رامسر را در اولویت لیست جاهای دیدنی رامسر بگذارید. در این موزه، از حیوانات تاکسیدرمی گرفته تا سنگ‌های ارزشمند و وسایل آزمایشگاهی جمع‌آوری شده‌اند. در دل هر یک از این اشیاء، دریایی از اطلاعات مفید برای دانش‌آموزان و دانشجویان وجود دارد. هر سال تورهای دانش‌آموزی و گردشگری بسیاری از سراسر ایران از این موزه بازدید می‌کنند. ماجرای ساخت موزه تاریخ طبیعی رامسر، در کوشش یک معلم خوش‌ذوق برای به تصویر کشیدن مباحث کتاب درسی خلاصه می‌شود؛ این شخص اسماعیل پوررستمی نام دارد؛ شخصی که پس از 14 سال تلاش و جست‌وجو، موزه‌‌ای را ساخت که برپایه کتب درسی چیده شده؛ به همین دلیل در نوع خود نادر است. بد نیست اشاره کنیم که آقای پوررستمی در روزهای تعطیل، شخصاً مشغول به راهنمایی بازدیدکنندگان این موزه هستند. ساعت بازدید از موزه تاریخ طبیعی رامسر: 8:00 تا 12:00 (روزهای تعطیل 8:00 تا 16:00) قیمت بلیط موزه تاریخ طبیعی رامسر: 20 هزار تومان آدرس موزه تاریخ طبیعی رامسر: بلوار طالقانی، خیابان لامتار  موقعیت موزه تاریخ طبیعی رامسر قلعه مارکوه رامسر قلعه مارکوه رامسر، بر بالای کوه مارکوه در سمت شرق کتالم در جاده بین رامسر _تنکابن و در نزدیکی روستایی به همین نام، قرار دارد. این قلعه، با 500 متر ارتفاع چشم‌اندازی رویایی به کوه البرز، دریا و دشت‌های سرسبز دارد. این مکان دیدنی 311 پله و حدود 500 متر ارتفاع دارد. برای صعود از پله‌ها باید 15 دقیقه زمان طی کنید تا حین گذر از پله‌ها مبهوت زیبایی‌ها وشگفتی‌های مناظر پیش‌روی خود شوید. ساعت بازدید از قلعه مارکوه: تمام ساعات قیمت بازدید از قلعه مارکوه: رایگان آدرس قلعه مارکوه: خیابان باهنر، پس از سادات شهر، خیابان رجایی  موقعیت قلعه مارکوه رامسر در نقشه  قلعه مارکوه رامسر، عکس از آرشیو لست سکند، ارسال از پروانه کشاورز کاخ مرمر رامسر از دیگر جاهای دیدنی رامسر، می‌توان به کاخ مرمر اشاره کرد. کاخ مرمر در باغی به مساحت 60 هزار متر مربع ساخته شده است و دلیل تمایز آن با دیگر باغ‌ها تنوع گونه‌های گیاهی و نایاب بودن بعضی از این گونه گیاهان است. سبک معماری اروپایی کاخ مرمر به همراه منبت کاری‌های اصیل ایرانی و گچ‌بری‌های خاص آن، جلوه‌ منحصربه‌فردی به این عمارت باشکوه بخشیده‌اند. هم‌چنین از دیگر ویژگی‌های شاخص این عمارت، وجود یک درخت کاج 23 متری در باغ آن، معروف به «چهار شاخ» است که علاقه‌ی گردشگران زیادی را به خود معطوف می‌کند. ساعت بازدید از موزه کاخ مرمر: 9:00 تا 19:00 (روزهای تعطیل تا 16:00) قیمت بازدید از موزه کاخ مرمر: 70 هزار تومان آدرس موزه کاخ مرمر: جنوب رامسر، خیابان رجایی، سخت‌سار دوم (روبه‌روی پارک ملی رامسر)  موقعیت کاخ مرمر رامسر در نقشه  کاخ مرمر رامسر، عکس از آرشیو لست سکند، ارسال از مژده جاهای دیدنی و تفریحی رامسر در بافت شهری اگر می‌خواهید گشت‌وگذار در رامسر را از بافت شهری آن شروع کنید، کافی است به تقاطع بلوار رزاقی و معلم بروید، تا دست‌کم 4 مورد از مهم‌ترین جاذبه های گردشگری رامسر را یک‌جا پیدا کنید. در این محدوده پارک ملی رامسر، بلوار معلم، هتل قدیمی و باغ 30 هکتاری را در یک حرکت بازدید می‌کنید. اما به جز این‌ها، یک پارک آبی (غیر تفریحی) مهم نیز در رامسر داریم که در ادامه جزئیات هر یک را مفصل توضیح می‌دهیم. پارک ملی رامسر گرچه چیزی که به وفور در رامسر دیده می‌شود سرسبزی و جنگل است اما پارک ملی رامسر، از آن دسته از جاهای دیدنی رامسر است که خواه‌ناخواه نظرتان را به طور ویژه‌ای جلب می‌کند. در این پارک، تنوع گیاهان موج می‌زند. هم زمان با تماشای شکوه نخل‌ها، بوی بهارنارنج شما را مست می‌کند. ضمن اینکه در چند نقطه از آن، ماکت‌هایی از خانه‌های روستایی شمال ساخته شده است که می‌توانند سوژه عکاسی شما باشند. این پارک زمین بازی ندارد، در عوض امکان نصب چادر در برخی از اماکن آن را دارید. از آن‌ جایی که پارک ملی، مناظر زیبایی از کوه‌ها و درختان خودش می‌سازد، جایی برای آرامش و تماشا است. فاصله این پارک تا باغ 30 هکتاری رامسر، فقط یک خیابان است. ساعت بازدید از پارک ملی رامسر: 24 ساعته قیمت بازدید از پارک ملی رامسر: رایگان آدرس پارک ملی رامسر: میدان انقلاب، بلوار رزاقی  موقعیت پارک ملی در نقشه رامسر  پارک ملی رامسر، عکس از آرشیو لست سکند، ارسال از رضا باغ 30 هکتاری رامسر همان‌طور که گفتیم، روبه‌روی پارک ملی رامسر، باغ 30 هکتاری را می‌بینیم. البته بسیاری از نقشه‌ها این دو مکان را یکی می‌دانند. و از نظر تنوع گیاهی نیز تفاوت چندانی بین پارک ملی رامسر و باغ 30 هکتاری دیده نمی‌شود. باغ 30 هکتاری، علاوه بر چشم‌انداز دلنوازش، ارزش تاریخی هم دارد و بسیاری در تلاش‌ هستند که با بررسی هویت تاریخی این باغ، روند مرمتش را شروع کنند. یکی از ویژگی‌های مهم این باغ، برگزاری مراسم مختلف در آن است که معمولاً به اعیادی مثل نوروز مربوط است. ساعت بازدید از باغ 30 هکتاری رامسر: 24 ساعته قیمت بازدید از باغ 30 هکتاری رامسر: رایگان آدرس باغ 30 هکتاری رامسر: میدان انقلاب، بلوار رزاقی  موقعیت باغ 30 هکتاری رامسر در نقشه  باغ 30 هکتاری رامسر، منبع: خبرگزاری ایرنا پارک آبی رامسر پارک آبی رامسر به جز نامش، هیچ شباهتی به پارک‌های آبی استخردار با سرسره‌های آبی ندارد و صرفاً یکی از مکان های دیدنی رامسر و یک پارک زیبا است. پشت سنگفرش‌ و آلاچیق‌های این پارک، نمایی مثال‌زدنی از دریا فراهم آمده است که برای عکاسی و قدم‌زدن مناسب است. فضای آرام‌بخش این پارک با نزدیک شدن به ساحل، کاملاً عوض می‌شود و به یک دنیای هیجان‌انگیز تبدیل می‌شود زیرا انواع تفریحات رامسر را می‌توانید در آن تجربه کنید. بنابراین اگر می‌خواهید که جاهای دیدنی رامسر را با چاشنی تفریحات رامسر تجربه کنید، بد نیست به این پارک بروید؛ اما با تمام این اوصاف پارک آبی در میان جاهای دیدنی رامسر، چندان شناخته شده نیست.  ساعت بازدید از پارک آبی رامسر: 24 ساعته (رستوران‌ها و مراکز تفریحی ساعت کاری دارند) قیمت بازدید از پارک آبی رامسر: رایگان (پارکینگ ممکن است هزینه داشته باشد) آدرس پارک آبی رامسر: جاده رامسر-رودسار، میدان شهید رجایی  موقعیت پارک آبی رامسر در نقشه  پارک آبی رامسر بلوار معلم رامسر (بلوار کازینو) مسیر بین هتل قدیم رامسر و دریا، یکی از شناخته‌شده‌ترین جاهای دیدنی رامسر و تمام مازندران است که نام بلوار معلم را به آن داده‌اند؛ اما از گذشته تا کنون، با نام بلوار کازینو نیز شناخته می‌شود. در این مسیر دو ردیف منظم از درخت‌ را می‌بینید که در گذشته مسیر پیاده‌روی مهمانان ویژه و خانواده‌های سلطنتی به سمت دریا بوده است. این درختان ترکیبی از نخل و کاج هستند که به صورت یکی در میان کاشته شده‌اند. اگر در ساعات غروب و هنگام روشن شدن چراغ‌ها در بلوار معلم باشید، به بیدار بودنتان شک می‌کنید و اگر دوچرخه‌سواری را هم به برنامه‌تان اضافه کنید، تجربه بازدید از بلوار معلم رامسر هزار برابر قشنگ‌تر می‌شود. ساعت بازدید از بلوار معلم رامسر: 24 ساعته قیمت بازدید از بلوار معلم رامسر: رایگان آدرس بلوار معلم رامسر: میدان انقلاب رامسر، بلوار رزاقی، روبروی پارک ملی رامسر  موقعیت بلوار معلم رامسر در نقشه  بلوار معلم رامسر هتل قدیم رامسر اگر نگاهی به تاریخ ساخت و عمر هشتادساله هتل قدیم رامسر بیندازید، علت نامگذاری‌اش به هتل «قدیم» برایتان روشن می‌شود. بزرگی این هتل حدود 5 هزار متر است و پنج طبقه دارد. در گذر تاریخ، این هتل مهمانان مهم و رویدادهای گوناگونی را به خود دیده است. معماری هتل قدیمی رامسر نیز تلفیقی از نمادهای ایرانی و سبک‌های اروپایی است. این هتل چند سالی است که دیگر مهمان نمی‌پذیرد و در حال بازسازی است، گفته می‌شود که قرار است آن را به یک موزه تبدیل کنند؛ اما اگر بخواهید می‌توانید در هتل پارسیان که در جنب هتل قدیم رامسر است، اقامت کنید. ساعت بازدید از هتل قدیم رامسر: 24 ساعته قیمت بازدید از هتل قدیم رامسر: رایگان آدرس هتل قدیم رامسر: خیابان رجایی رامسر   موقعیت هتل قدمی رامسر در نقشه  هتل قدیم رامسر، عکس از آرشیو لست سکند، ارسال ار مهین شاعری روستاهای دیدنی رامسر گرچه متن را با جاهای دیدنی رامسر در بافت شهری شروع کردیم، اما هدف اصلی بیشتر گردشگران، بازدید از طبیعت ناب و روستاهای منطقه رامسر است. در این بین، شهر حکم جایی را دارد که به شما کمک کند کمی خستگی در کنید. اگر مشکلی در رفت‌وآمد ندارید، کافیست چند قدم از رامسر دور شوید تا بهشت را به چشم ببینید. هرچند در رامسر روستاهای کوچک و بزرگ بسیاری ساخته شده‌اند. اما در این بین، تعدادی روستا هستند که زبانزد عام و خاص شده‌اند. در ادامه، این روستا‌ها را به همراه محیط‌های طبیعی اطراف شهر رامسر معرفی می‌کنیم. روستای جواهرده رامسر جواهرده روستایی رویایی است در دل جنگل‌های رامسر، با طبیعتی بی‌همتا که نگاه هر بیننده‌ای را مجذوب خود می‌کند. این روستا از مناطق گردشگری رامسر، كه در ارتفاع دوهزار مترى از سطح دريا واقع و نيمى از سال پوشيده از برف است. در تابستان، جواهرده معمولاً مه‌آلود است و آب و هوای بسیار دلچسبی دارد. پس اگر قصد گذراندن اوقاتی ناب و به یادماندنی در دل جاده سرسبز و شگفت‌انگیز آن دارید، بهتر است بهار یا تابستان را انتخاب کنید که هوا مطبوع و دلپذیر است. برای رسیدن به جواهرده با ماشین شخصی، کافی است از مرکز شهر رامسر 50 دقیقه مسافت طی کنید و بعد از گذر از جاده‌ای پر پیچ وخم و جنگلی بکر به روستای جواهرده می‌رسید. دریاچه قو یکی از جاذبه های گردشگری رامسر است که در ابتدا از یک برکه کوچک تشکیل شده و به مرور زمان گسترش پیدا کرده است. با سوار شدن بر قایق‌های روی آب، می‌توانید اوقات خوشی را برای خود و همراهانتان رقم بزنید. همچنین اطراف این مکان دیدنی، آلاچیق‌هایی وجود دارند تا مسافران بتوانند مدتی در آنجا بنشینند و از منظره چشم‌نواز دریاچه لذت ببرند. ساعت بازدید از روستای جواهرده رامسر: 24 ساعته قیمت بازدید از روستای جواهرده رامسر: رایگان آدرس روستای جواهرده رامسر: میدان مازندران رامسر، خیابان شهید بهشتی، جاده جواهرده، 26 کیلومتری رامسر  موقعیت روستای جواهرده در نقشه  جواهرده، عکس از آرشیو لست سکند، یاس شعبان‌زاده دشت لپاسر زمانی که پس از یک کوه‌پیمایی چندین ساعته، وارد دشت لپاسر می‌شوید، با مشاهده منظره روبه‌رویتان تمام خستگیتان را  فراموش می‌کنید. اگر شیفته‌ی گل‌های زرد رنگ هستید، حتما به دشت لپاسر جواهرده سری بزنید. دشت زیبای لپاسر از گل‌های رنگارنگ پرشده و چشمه‌های آب گوارایی دارد که معروف‌ترین آن به نام «سیاه چشمه»، جزء چشمه‌های آب معدنی است. در دشت لپاسر یک سری اتاق‌های کوچک برای استراحت کوه‌نوردان و مسافرانی که برای تفریح در فصل بهار و تابستان به این محل می‌آیند احداث شده است. دشت لپاسر مکانی شگفت‌انگیز و آرامش‌بخش است که با قدم زدن در مراتعش می‌توانید به دور از هیاهوی شهر، زمانی را به آسودگی سپری کنید. ساعت بازدید از دشت لپاسر: 24 ساعته قیمت بازدید از دشت لپاسر: رایگان آدرس دشت لپاسر: جاده جنت-رودبار، 56 کیلومتری رامسر   موقعیت دشت لپاسر در نقشه  دشت لپاسر، عکس از آرشیو لست سکند، سپیده محمدی روستای گراسماسر رامسر اگر حدود 40 کیلومتر به سمت جنوب غربی رامسر حرکت کنید، خود را در روستای گراسماسر می‌یابید. خنکایی که در نسیم گراسماسر گرمای تابستانی را از تن می‌راند، به لطف ارتفاع 2 هزار متری این منطقه ایجاد شده‌ است. گرچه نقطه‌به‌نقطه گراسماسر پر از مناظر دیدنی است، اما اگر بخواهید بهترین چشم‌انداز آن را ببینید، باید خود را برای کمی کوهنوردی آماده کنید تا به بام گراسماسر برسید. از ارتفاع بام این روستا، نمایی بس شگفت‌انگیز از خانه‌های روستایی در دل کوه‌های البرز خواهید دید و بسته به شرایط آب‌وهوا ممکن است خود را در حصاری از ابرها ببینید. ساعت بازدید از روستای گراسماسر: 24 ساعته قیمت بازدید از روستای گراسماسر: رایگان آدرس روستای گراسماسر: جاده جنت-رودبار، 40 کیلومتری جنوب غربی رامسر    موقعیت روستای گراسماسر در نقشه  روستای گراسماسر، عکس از آرشیو لست سکند، ارسال از سپیده محمدی روستای جنت رامسر روستای جنت رامسر که معمولاً در کنارش نام «رودبار» دیده می‌شود، در یکی از مهم‌ترین مناطق گردشگری رامسر واقع شده که با این شهر 57 کیلومتر فاصله دارد. همان‌طور که از نامش پیداست، روستای جنت یک بهشت به تمام معنا است. از نظر جذابیت‌های طبیعی و فرهنگی، هر انتظاری که از جاهای دیدنی رامسر داشته باشید، در این روستا برآورده می‌شود، ضمن اینکه با اقامت در خانه‌های روستایی و اقامتگاه‌های بومگردی آن، می‌توانید چند روز زندگی در چنین روستاهایی را تجربه کنید. بد نیست اشاره کنیم که با بازدید از روستای جنت، به چندتا از مهم‌ترین مناطق گردشگری رامسر دسترسی خواهید داشت که در عناوین بعدی بعضی از آن‌ها را معرفی می‌کنیم. ساعت بازدید از روستای جنت رامسر: 24 ساعته قیمت بازدید از روستای جنت رامسر: رایگان آدرس روستای جنت رامسر: جاده جنت-رودبار، شصت کیلومتری رامسر  موقعیت روستای جنت در نقشه  طبیعت سبز روستای جنت رامسر جاهای دیدنی رامسر در طبیعت اگر می‌خواهید طبیعت شمال را در بهترین حالت ممکن ببینید، جاهای دیدنی رامسر این فرصت را برایتان فراهم می‌کنند. این شهر از آبشار، کوه، جنگل و چشمه، هیچ کم ندارد. اگرچه سواحل به خودی خود جزو بهترین مناطق گردشگری رامسر حساب می‌شوند، اما از آن‌جایی که بسیاری از مسافران برای تجربه تفریحات رامسر به سواحل این شهر می‌روند، در این مطلب به معرفی جاهای دیدنی رامسر در جنگل و کوه‌های این شهر بسنده کردیم.   آبشار ایج رامسر آبشار ایج یا آبشار ده قلو در توابع شهرستان اشکورات و در فاصله کمی از روستای ایج قرار دارد. این آبشار یکی از دیدنی های رامسر است که میان گردشگران محبوبیت زیادی پیدا کرده، چرا که یکی از پرآب‌ترین و خروشان‌ترین آبشارهای ایران است و فضای سرسبز اطراف آن، جوّی جذاب و خوشایند ایجاد کرده است. یکی از راه‌های دسترسی به این مکان، گذر از روستای اشکور است. روستای اشکور روستایی در مرز میان استان‌های گیلان و مازندران است که پس از گذر از جاده رحیم‌آباد، به روستای ایج می‌رسید. ساعت بازدید از آبشار ایج رامسر: 24 ساعته قیمت بازدید از آبشار ایج رامسر: رایگان آدرس آبشار ایج رامسر: جاده جنت-رودبار، جاده پلهم‌جان-اشکور  موقعیت آبشار ایج رامسر در نقشه  آبشار ایج رامسر آبشار سیاسرت رامسر آبشار سیاسرت هم یکی از جاهای دیدنی رامسر است که در نزدیکی روستای جنت واقع شده است. از آن جایی که این آبشار فاصله نسبتاً کمی با جاده دارد، توجه بسیاری از گردشگران را به خود جلب کرده است. درست مثل بسیاری از جاهای دیدنی رامسر، آبشار سیاسرت هم برای تابستان مناسب است، زیرا علاوه بر لذت از سرسبزی و خنکی هوا، می‌توانید فرصت آب‌تنی هم خواهید داشت. سرمنشاء این آبشار، کوه‌های سُماسوس گیلان هستند. ساعت بازدید از آبشار سیاسرت رامسر: 24 ساعته قیمت بازدید از آبشار سیاسرت رامسر: رایگان آدرس آبشار سیاسرت رامسر: جاده جنت-رودبار، 35 کیلومتری رامسر، پس از جنگل دالخانی  موقعیت آبشار سیاسرت در نقشه  آبشار سیاسرت رامسر جنگل دالخانی رامسر جنگل دالخانی از جاهای دیدنی رامسر، یکی از زیباترین جنگل‌های کوهستانی ایران در مسیر جاده جنت رودبار است. علت شهرت و محبوبیت این جای دیدنی در بین گردشگران، وجود درختان انبوهی است که تونلی سبز در مسیر جاده ایجاد کرده است. آب‌وهوای این ناحیه در فصل‌های تابستان، بهار و پاییز بسیار مطبوع است. از رامسر با طی مسافت 28 کیلومتر و 45 دقیقه رانندگی، به این جنگل زیبا خواهید رسید. ساعت بازدید از جنگل دالخانی: 24 ساعته قیمت بازدید از جنگل دالخانی: رایگان آدرس جنگل دالخانی: جاده ساحلی رامسر، جاده جنت-رودبار   موقعیت جنگل دالخانی در نقشه  جنگل دالخانی، عکس از آرشیو لست سکند، ارسال از سپیده محمدی پل معلق رامسر  پل معلق یکی از جاذبه های رامسر است که در  در مجتمع تفریحی زیپ لاین تله کابین رامسر واقع شده است. این پل معلق قسمت ساحلی را به قسمت دیگر مجموعه متصل می‌کند. پل معلق در بالای کوه، به همراه زیپ لاین و در یک مسیر ۴۵۰ متری واقع شده است. وقتی روی این پل در ارتفاع در حال پیاده‌روی هستید، به حالت تاب خوردن روی پل تکان می‌خورید و هیجان عجیبی را تجربه می‌کنید. این تکان‌ها با افزایش تعداد افراد روی پل معلق بیشتر شده و هیجانش بیشتر می‌شود. هم‌چنین با پیاده‌روی روی این پل چوبی معلق، می‌توانید پارک جنگلی هزار پله را مشاهده کنید. برای رفتن به این پل، به سمت مسیر غرب شهر رامسر ۵ کیلومتر پیش می‌روید و سپس به مجموعه تفریحی رامسر و پل معلق می‌رسید. ساعت بازدید از پل معلق رامسر: 10:00 تا 16:00 قیمت بازدید از پل معلق رامسر: 180 هزار تومان (مسیر کامل) آدرس پل معلق رامسر: بام رامسر زیباترین پل‌های معلق ایران  موقعیت زیپ‌لاین تله کابین رامسر در نقشه  پل معلق رامسر سخن آخر رامسر به عنوان یکی از توریستی‌ترین شهر‌های شمالی ایران، جاهای دیدنی بی‌شماری دارد و در این مطلب سعی کردیم لیستی متنوع از آن‌ها را معرفی کنیم. سعی کنید پیش از سفر به عروس شهرهای ایران، کمی درباره‌ مکان های گردشگری رامسر مطالعه داشته باشید به این امید که این آشنایی، سفرتان را لذت‌بخش‌تر خواهد کرد. اگر مکان مورد علاقه شما در این لیست جا افتاده است، آن را با ما و همراهان لست سکند به ‌اشتراک بگذارید. همچنین اگر خاطره یا تجربه خاصی از دیدنی های رامسر دارید می‌توانید در قسمت نظرات، آن‌ها را بنویسید.    تالیف: تیم نویسندگان لست سکند
https://lastsecond.ir/blog/10461-meybod-best-attractions,میبد چه جاهایی برای دیدن دارد؟وقتی صحبت از جاهای دیدنی میبد می‌شود، اگر به این شهر تاریخی سفر نکرده باشیم، ذهنمان به سمت شهر یزد می‌رود. به دلیل بافت شهرهای کویری ایران، این تصور چندان هم اشتباه نیست. میبد هم مانند سایر شهرهای کویری، مملو از جاهای دیدنی تاریخی است که البته بازدید از آن‌ها برای دوست‌داران تاریخ و معماری ایران بسیار هیجان‌انگیز است. اگر اهل ایران‌گردی باشید و به بازدید از جاهای دیدنی اطراف یزد علاقه داشته باشید، حتما میبد را در لیست سفرهای خود به مناطق مرکزی ایران قرار خواهید داد.  میبد، مرکز شهرستان میبد در شمال استان یزد واقع شده و یکی از شهرهای زیبا و تاریخی ایران محسوب می‌شود. اطلاع از جاهای گردشگری در میبد و همچنین ساعت کاری و قیمت بلیط ورودی آن‌ها، به زمان‌بندی سفرتان کمک می‌کند؛ بنابراین در این مطلب از بلاگ لست‌سکند به سراغ میبد می‌رویم و جاهای دیدنی آن را همراه با اطلاعات مفید و کاربردی در اختیارتان می‌گذاریم.  آنچه در ادامه مطلب خواهید خواند  نارین قلعه میبد (Narin Castle)برج کبوترخانه میبد (Pigeon Tower)قلعه مهرجرد میبد (Mehrjerd castle)کاروانسرای شاه‌عباسی میبد (Shah Abbasi Caravanserai)موزه زیلو و سفال میبد (Zillu & Pottery Museum of Meybod)مسجد جامع میبد (Jameh mosque of Meybod)چاپارخانه میبد (Meybod Chapar Khaneh)یخچال خشتی میبد (Meybod Ice House) نارین قلعه میبد (Narin Castle) قلعه باستانی نارین، در جنوب شهر میبد امروزی و روی تپه‌ای به ارتفاع تقریبی 25 متر قرار دارد و بر سراسر شهر میبد مشرف است. قدیمی‌ترین نشانه‌های باستانی در این مکان، خبر از وجود سکونتگاهی مربوط به 4 هزار سال قبل از میلاد را می‌دهد. افسانه‌ها حاکی از آن است که نارین قلعه متعلق به شاه سلیمان بوده و توسط جن‌ها (ارواح) ساخته شده است، اما امروزه با بررسی این بنا که از مهمترین جاهای دیدنی میبد است، مشخص شده که تاریخ ساخت پایه‌های قلعه، مربوط به دوران ساسانیان است. نارین قلعه که به قلعه میبد و دژ دالان نیز معروف است، در مسیر راه ابریشم قرار داشت و توسط سربازانی اداره می‌شد که کاروان‌های عبوری را مسلحانه اسکورت می‌کردند و برای خدماتشان از آن‌ها مالیات می‌گرفتند. این قلعه از نظر فرم معماری به شکل بیضی نامنظم است و ساختاری تودرتو، محصور در برج‌وباروی خشتی متعدد دارد. برخی از پژوهشگران بنای اولیه را معبد یا نیایشگاه می‌دانند، اما وجود خندق‌های گود، دیوارهای عظیم، استحکامات ساختمان و موقعیت خوب دفاعی بر ویژگی‌های نظامی قلعه تاکید کردند. نمای بالای نارین قلعه منظره جالبی از شهر میبد را به نمایش می‌گذارد. برج‌های دیده‌بانی که تا همین اواخر در اطراف شهر پراکنده بودند، بخش‌های دورتر منطقه شهری را تشکیل می‌دادند، اما با گسترش خانه‌های جدید به سمت صحرای اطراف، این برج‌ها ویران شدند. تمامی مجموعه نارین قلعه از خشت و گل ساخته شده است و همچنین سیستم پیچیده رفت‌وآمد زیرزمینی و ارتباط پنهانی در آن وجود دارد که بقایایی از آن هنوز هم قابل مشاهده است. نارین قلعه در تاریخ 8 مرداد ۱۳۵۴ به ثبت ملی رسید. به نشانه نمایش صنایع‌دستی میبد که زیلو است، زیلویی سرامیکی با متراژ 480 مترمربع نیز در حریم نارین قلعه ایجاد شده است. ساعت بازدید از نارین قلعه: هر روز از ساعت 9 تا 13 و 14 تا 17 آدرس نارین قلعه میبد: میبد، میدان شهرداری قیمت بلیط ورودی نارین قلعه: 5 هزار تومان  موقعیت نارین قلعه میبد  نارین قلعه، از جاهای دیدنی میبد  نارین قلعه میبد برج کبوترخانه میبد (Pigeon Tower) برج کبوتر یا کبوترخانه میبد، بنای باشکوهی است که از دوره قاجاریه در این شهر به جای مانده است. این کبوترخانه‌ها، قرن‌ها در ایران استفاده شده‌اند؛ اگرچه تنها کاربرد آن‌ها، خانه و پناهگاهی امن برای کبوترها نبود. در گذشته در سراسر ایران برج‌های کبوتر برای جمع آوری فضولات پرندگان ساخته می‌شد، چون در آن زمان، کشاورزان می‌دانستند که مدفوع کبوتر یک کود بسیار غنی و موثر برای رشد گیاهان و محصولات زراعی است. متأسفانه به دلیل فرهنگ جهانی کشاورزی و توسعه کشاورزی مدرن که در آن کمیت بر کیفیت برتری دارد، بسیاری از این روش‌ها به دست فراموشی سپرده شده‌اند.  این بنا، سازه‌ای مدور است که ارتفاع هشت متری دارد. اگرچه ظاهر این سازه خشتی ساده است، ولی ساختار درونی آن، شبکه‌بندی خشتی بسیار زیبایی دارد و 4 هزار لانه کبوتر را در سه طبقه در خود جای داده است. روی بام کبوترخانه نیز چهار برج کم‌ارتفاع کوچک و یک برج مدور مرکزی قرار دارد که به نوعی راه ورود پرندگان به داخل کبوترخانه بوده‌اند. دیوارهای کبوترخانه جهت امنیت بیشتر برای این پرندگان، در برابر ورود حیوانات شکارچی چون مار، موش، روباه، جغد و... کاملاً نفوذناپذیر است. این بنا که از جاهای دیدنی میبد محسوب می‌شود، در تاریخ ۱۰ آذر ۱۳۶۴، با شماره ۱۶۹۱ در فهرست آثار ملی ایران به ثبت رسید. ساعت بازدید از کبوترخانه میبد: همه‌روزه از ساعت 8:00 صبح تا 17:00 آدرس کبوترخانه میبد: میبد، بلوار بسیج قیمت بلیت ورودی کبوترخانه میبد: 5 هزار تومان   موقعیت کبوترخانه میبد  برج کبوترخانه، از جاذبه های میبد  برج کبوترخانه میبد قلعه مهرجرد میبد (Mehrjerd castle) یکی دیگر از قلعه‌های تاریخی که در شهر میبد خواهید دید، قلعه مهرجرد است. این قلعه در ابتدا یک روستا در اطراف شهر میبد بوده که با گسترش شهر، به درون آن کشیده شده است و بعد از ترک ساکنانش از آن به عنوان انبار استفاده شده است. قدمت قلعه مهرجرد که از جاهای دیدنی میبد محسوب می‌شود، به دوره افشاریه و زندیه می‌رسد. این قلعه خشتی در سه طبقه ساخته شده و 5 برج نگهبانی دارد که 4 برج آن در گوشه‌ها و یک برج به عنوان دروازه ورودی در قسمت جنوبی قرار گرفته است. در گذشته، به منظور محافظت از بنا، دورادور قلعه خندقی حفر شده بود که متاسفانه دیگر اثری از آن نیست. ارتباط طبقات قلعه از طریق پلکان بوده و دروازه آن نیز یک در چوبی دارد. این برج دیدنی در تاریخ ۱۰ مهر ۱۳۸۰، با شماره‌ ثبت ۴۱۳۲ به‌عنوان یکی از آثار ملی ایران به ثبت رسیده است. ساعت بازدید از قلعه مهرجرد میبد: همه‌روزه 9:00 تا 17:00 آدرس قلعه مهرجرد میبد: میبد، خیابان آیت‌الله حائری قیمت بلیت ورودی قلعه مهرجرد میبد: 5 هزار تومان   موقعیت قلعه مهرجرد  قلعه مهرجرد، جای دیدنی میبد کاروانسرای شاه‌عباسی میبد (Shah Abbasi Caravanserai) کاروانسرای شاه عباسی میبد از بناهای دوران صفویه و از کاروانسراهای چهار ایوانی با نقشه‌ای مربعی است. این کاروانسرا در مجموع 100 اتاق دارد که 24 اتاق آن در اطراف یک حیاط مرکزی ساخته شده است. داخل حیاط یک حوض قرار دارد و ورودی در ساباط (کوچه طاقدار) واقع شده است. این کاروانسرا شامل آب انبار، هشتی ورودی، حیاط مرکزی، ساباط، ایوان، حوضخانه، چاپارخانه و یخ‌خانه است. اکنون قسمت‌هایی از کاروانسرای شاه عباسی به رستوران سنتی تبدیل شده و بخشی از آن نیز به موزه زیلو و سفال میبد اختصاص یافته است. ورودی کاروانسرای میبد در ضلع جنوب‌ غربی بنا قرار دارد که به وسیله هشتی بنا به حیاط راه پیدا می‌کند. اداره میراث فرهنگی میبد و کتابخانه مرکز اسناد نیز در بخشی از این بنا فعال هستند. کاروانسرای میبد در تاریخ 2 مرداد 1357 با شماره 1618 در فهرست میراث ملی کشور به ثبت رسید.  ساعت بازدید بخ‍های داخلی کاروانسرای شاه‌عباسی میبد: همه‌روزه 8:00 صبح الی 10:30 و بعدازظهرها از ساعت 12:00 الی 16:00 آدرس کاروانسرای شاه‌عباسی میبد: یزد، میبد، بلوار قاضی میرحسین، مقابل یخچال خشتی قیمت بلیط کاروانسرای شاه‌عباسی میبد: رایگان   موقعیت کاروانسرای شاه عباسی میبد  کاروانسرای شاه عباسی، از جاذبه های میبد موزه زیلو و سفال میبد (Zillu & Pottery Museum of Meybod) میبد شهر خشت و سفال است و این هنر ریشه در تاریخ این شهر دارد. ساختمان موزه زیلو میبد و موزه سفال میبد در ضلع شرقی کاروانسرای شاه عباسی میبد قرار دارد. موزه زیلو میبد موزه ویژه زیلو و قالی‌های دستبافت است و قدمت قدیمی‌ترین زیلوی این موزه نیز مربوط به دهه نخست قرن 9 هجری است که با طرح محرابی در سه رنگ آبی، سفید و قرمز بافته شده است. موزه زیلو و سفال میبد به همت اهالی هنر شهرستان میبد به منظور حفظ و زنده نگه داشتن این هنرهای ارزشمند راه‌اندازی شد. رنگ زمینه زیلوها قرمز، آبی، سفید و سبز است که از قرن نهم هجری قمری نشأت گرفته است. در این موزه، چند کارگاه فعال برای بافندگی وجود دارد که بافندگان فوت‌و‌فن هنر خود را برای علاقه‌مندان توضیح می‌دهند. موزه زیلو به هشتی منتهی می‌شود که به موزه سفال میبد اختصاص دارد. در این موزه آثاری از سفال و سرامیک البته مربوط به دوره معاصر به معرض نمایش درآمده‌اند. ساعت بازدید از موزه سفال و سرامیک میبد: همه‌روزه 9:00 صبح تا 19:00 آدرس موزه سفال و سرامیک میبد: یزد، میبد، بلوار قاضی میرحسین، مقابل یخچال خشتی، کاروانسرای شاه عباسی میبد قیمت بلیت موزه سفال و سرامیک میبد: 5 هزار تومان   موقعیت زیلو و سفال میبد  موزه زیلو، از جاهای دیدنی میبد  موزه سفال میبد مسجد جامع میبد (Jameh mosque of Meybod) مسجد جامع میبد، با وسعت تقریبی 3 هزار متر مربع، روی بنای اولیه آن که مربوط به سده دو هجری است، بنا شده است. مسجد میبد در ابتدا به صورت شبستانی ساخته شده بود و در جریان توسعه و مرمت آن طی سال‌های متمادی به طرح ایوان و گنبد تغییر ساختار داد. این مسجد تاریخی که مجموعه‌ای از چند مسجد متنوع است، از فضاهایی متفاوت چون گنبدخانه، شبستان زمستانه معروف به گرمخانه، شبستان تابستانه، دو مسجد به نام‌های مسجد حاجی حسنعلی، مسجد امام حسن، شبستان و ایوان تشکیل شده است. دوران اوج این بنا را مربوط به سده 7 تا 9 هجری به ویژه دوره آل‌مظفر می‌دانند. مسجد جامع از انواع مساجد ایوان‌‌دار است که فضاهای متنوعی را در آن خواهید دید. این مسجد یک جای دیدنی میبد است که گردشگران بسیاری به دلیل قدمت تاریخی و معماری زیبا و دیدنی‌اش از آن بازدید می‌کنند. این بنا در سال ۱۳۵۶ با شماره ثبت ۱۳۴۷ به‌عنوان یکی از آثار ملی ایران به ثبت رسیده‌ است. ساعت بازدید از مسجد جامع میبد: همه‌روزه از اذان صبح تا بعد از اذان مغرب آدرس مسجد جامع میبد: یزد، میبد، بلوار بسیج، بلوار امام خمینی قیمت بلیط مسجد جامع میبد: رایگان   موقعیت مسجد جامع میبد  مسجد جامع میبد، از جاهای دیدنی در میبد چاپارخانه میبد (Meybod Chapar Khaneh) چاپار خانه میبد یادآور دوران قاجار و از جاهای دیدنی میبد است. این بنا طی یک دوره ۱۰ ساله با حمایت انجمن دوستداران بنای تاریخی میبد و سازمان میراث فرهنگی، صنایع دستی و گردشگری ایران، مرمت شد. چاپار خانه میبد در زمان حکومت قاجاریه یک اداره پست بود. نامه‌ها و بسته‌های سلطنتی از این پست به پایتخت و سایر شهرها ارسال می‌شد. از آنجایی که سفارش‌ها و بسته‌های مهمی به‌طور موقت در آنجا نگهداری می‌شد، بعدها برج‌ها و پادگان‌های نگهبانی برای محافظت از چاپارخانه و مردم ساکن در آن، ساخته شدند. بیشتر این بنا از آجر و خاک رس ساخته شده است. ساختمان، یک حیاط مرکزی دارد و اصطبل‌ها در سراسر آن مشاهده می‌شوند. دو فضای مسقف نیز در این بنا وجود دارد که محل استراحت اسب‌ها، سواران، نگهبانان و فرماندهان بوده است. ماکت چاپارخانه به شکل اصلی در یکی از اتاق‌هایی که اکنون به موزه تبدیل شده، در معرض نمایش قرار داده شده است. تاریخ پست و تلگراف نیز در این موزه برای بازدیدکنندگان تشریح می‌شود. در حال حاضر، در این مکان ماکت‌های از پستچیان قدیم، اسب‌های چاپار، تمبرهای قدیمی و اسناد و تصاویری مربوط به تاریخ پست در ایران به نمایش درآمده‌اند. چاپارخانه میبد یزد در تاریخ 19 مرداد 1379 با شماره ثبت 2767 به ثبت ملی رسید و پس از آن به موزه تبدیل شد. ساعت بازدید از چاپارخانه میبد یزد: بهار و تابستان ۹ تا ۱۹، پاییز و زمستان ۹ الی ۱۷ آدرس چاپارخانه میبد یزد: یزد، میبد، بلوار قاضی میرحسین، کنار کاروانسرای شاه‌عباسی قیمت بلیط چاپارخانه میبد یزد: 5 هزار تومان   موقعیت چاپارخانه میبد  چاپارخانه از جاهای دیدنی میبد یخچال خشتی میبد (Meybod Ice House) یخچال خشتی میبد، یکی از بزرگترین خانه‌های خشتی یخی ایران است. قدمت این خانه یخی به قبل از قرن هجدهم باز می‌گردد و اکنون یکی از محبوب‌ترین جاهای دیدنی میبد محسوب می‌شود. در گذشته که وسایل مدرن برای تولید یخ وجود نداشت، مردم میبد، یخ مورد نیاز خود را در این محل تهیه می‌کردند. قسمت‌های اصلی این بنای باشکوه، شامل دیوارهای سایه‌بان، حوض یخ، مخزن یخ خانه و گنبد است. دیوار سایه‌بان، دیواری با طول، ضخامت و ارتفاع زیاد است که از تابش آفتاب به استخر جلوگیری می‌کند. با توجه به موقعیت و نحوه ساخت این دیوار، سایه آن در تمام روزهای سال، روی استخر می‌افتد. استخر یخی، حوض کم‌عمقی است که از گل و لای برای جلوگیری از خروج سرما یا ورود هوای گرم ساخته شده است. فرآیند تولید یخ در حوضچه یخ انجام شده و در نهایت یخ تولید شده به مخزن منتقل می‌شود. گنبد یخچال میبد، از خشت ساخته شده و ارتفاع آن حدود 15 متر است. این گنبد، قسمتی جذاب در بنا است. از این یخچال در فصل زمستان برای ذخیره آب و یخ استفاده می‌شد تا در فصل تابستان مورد استفاده قرار گیرد. یخچال خشتی میبد در 16 دی ماه سال 1375 با شماره 1826 در فهرست میراث ملی کشور به ثبت رسید. ساعت بازدید از یخچال خشتی میبد: همه‌روزه از ساعت 8:00 صبح تا 17:00 آدرس یخچال خشتی میبد: یزد، میبد، بلوار قاضی میرحسین، مقابل کاروانسرای شاه‌عباسی قیمت بلیط یخچال خشتی میبد: 5 هزار تومان  موقعیت یخچال خشتی میبد  یخچال خشتی میبد، جای دیدنی میبد سخن آخر اکنون با مطالعه این مطلب با برجسته‌‌ترین جاهای دیدنی میبد آشنا شدید. حالا وقت آن است که برنامه‌ریزی سفر خود را انجام دهید و در حالی که به شهر یزد، جاذبه‌ها و بهترین رستوران های یزد سر می‌زنید، یک سفر کوتاه هم به میبد داشته باشید. جاهای دیدنی در میبد، اغلب مکان‌های تاریخی هستند و برای علاقه‌مندان به اینگونه بناها، این شهر یک مقصد شگفت‌انگیز است؛ چون با قدم زدن در کوچه‌پس‌کوچه‌هایش می‌توانید در دل تاریخ ایران سفر کنید. اگر شما هم این شهر را بازدید کردید، اکنون وقت آن است که اطلاعات بیشتری را از جاهای دیدنی‌ کمتر شناخته شده‌اش در اختیار باقی کاربران بگذارید؛ پس در قسمت نظرات، تجربه‌های خود را در سفر به این شهر درج کنید.   تالیف: تیم نویسندگان لست‌سکند
https://lastsecond.ir/blog/10463-asalouye-best-attractions,دیدنی های عسلویه، فراتر از تصورتان هستند!ممکن است با شنیدن عبارت جاهای دیدنی عسلویه، کمی تعجب کنید و کنجکاو شوید که بدانید چه چیزهایی در این شهر صنعتی قرار است شما را ترغیب به دیدن آن کند. همه ما با شنیدن نام عسلویه، به یاد سکوهای نفتی و گازی و افرادی که در ماموریت‌های کاری، مدت زیادی را در این شهر سپری می‌کنند، میفتیم. اینکه کسی فقط برای بازدید از جاهای دیدنی عسلویه و گشت‌و‌گذار در این شهر به آن سفر کند، کمی دور از ذهن است. با رونق سفرهای داخلی و کشف شهرهای دیدنی بیشتر توسط گردشگران، عسلویه به عنوان یک مقصد زیبا به لیست شهرهای دیدنی جنوب ایران اضافه شده است.  دیدنی های عسلویه، به دلیل پیشینه تاریخی کوتاه این شهر، بیشتر جاذبه‌های طبیعی هستند به همین دلیل، علاقه‌مندان به طبیعت زیبای جنوب کشورمان، بیشترین لذت را در سفر به عسلویه خواهند برد. در این مطلب از لست سکند، قصد داریم تعدادی از دیدنی های عسلویه را همراه با اطلاعات مهم و نحوه دسترسی، معرفی کنیم. آنچه در ادامه مطلب خواهید خواند  ساحل و غار بنود عسلویهآبشار و تنگه درزوپارک ملی نایبند (خلیج نایبند)جنگل حرا عسلویه (جنگل حرا نایبند)دهکده گردشگری پازارگاد عسلویهچشمه کلاتبازار ماهی‌فروشان عسلویهاسکله عسلویه ساحل و غار بنود عسلویه ساحل بنود یکی از سواحلی است که بین شهر کوشکنار و عسلویه در نزدیکی روستایی به همین نام قرار دارد و زیباترین ساحل عسلویه هم محسوب می‌شود. از روستای بنود تا ساحل، مسیری نسبتا طولانی به طول 8 کیلومتر وجود دارد. در این ساحل، یک بندر ماهیگیری هم قرار دارد که محل زیبایی برای عکس‌برداری است. بخش قابل توجهی از ساحل بنود، بکر و تمیز است، به همین دلیل دوستداران طبیعت از آن استقبال می‌کنند. اما این تنها ویژگی ساحل زیبای بنود نیست. غارهای ایجاد شده توسط امواج دریا روی دیواره‌های این ساحل، فضایی خاص و دیدنی را به وجود آورده‌‍‌اند. این ساحل به قدری زیباست که به‌عنوان لوکیشن یک فیلم مشهور نیز انتخاب شده که هنوز بقایای دکور آن فیلم نیز در کنار ساحل باقی مانده است.  اگر می‌خواهید از غارهای بنود بازدید کنید، به 15 دقیقه پیاده‌روی احتیاج دارید. در داخل غار، فضای بزرگی را خواهید دید که دو روزنه بزرگ به سمت دریا دارد و نور و امواج دریا از این روزنه‌ها به غار وارد می‌شود. تاریکی غار به همراه تابش نور خورشید از این روزنه‌ها و صدای امواج، فضایی زیبا و در عین حال اسرارآمیز ایجاد کرده است. فضای داخل غار وسیع است و امکان نشستن و حتی چادر زدن در آن وجود دارد. اما به دلیل ریزش سنگ‌ها بهتر است در کمترین زمان ممکن از غار بازدید کرده و آن‌ را ترک کنید.  فاصله ساحل بنود تا خلیج فارس عسلویه: 11 کیلومتر آدرس ساحل بنود عسلویه: استان بوشهر، 35 کیلومتری عسلویه، روستای بنود ساعت بازدید از ساحل بنود عسلویه: 24 ساعته قیمت بلیط ساحل بنود عسلویه: رایگان   موقعیت ساحل بنود   ساحل و غار بنود، زیباترین ساحل عسلویه آبشار و تنگه درزو آبشار درزو در روستای اخند و در 15 کیلومتری جنوب شهر عسلویه قرار دارد. این آبشار و چشمه بکر و زیبای آن به یکی از توریستی‌ترین جاهای دیدنی عسلویه تبدیل شده است. ارتفاع آبشار 56 متر است. نخل‌های خودروی طبیعی رشد کرده در اطراف آبشار درزو، طبیعتی زیبا را به وجود آورده‌اند. حوضچه کوچک آبشار نه تنها فرصت تماشای ماهی‌های زیبا را در اختیارتان قرار می‌دهد، بلکه می‌توانید برای فرار از گرمای هوا، تنی هم به آب بزنید. بهترین زمان بازدید از این آبشار، ماه‌های آبان‌ تا اردیبهشت است، زیرا در این زمان آب‌و‌هوای مطبوعی را تجربه خواهید کرد. برای بازدید از این آبشار به وسایلی مانند کفش مناسب، حوله، عینک آفتابی و ضد آفتاب نیاز خواهید داشت تا بتوانید بدون هیچ مانعی از طبیعت زیبای آن استفاده کنید.  فاصله آبشار و تنگه درزو تا فرودگاه عسلویه: 25 کیلومتر آدرس آبشار درزو عسلویه: 15 کیلومتری عسلویه، 10 کیلومتر بعد از روستای اخند ساعت بازدید از آبشار درزو عسلویه: 24 ساعته قیمت بلیط آبشار درزو عسلویه: رایگان   موقعیت آبشار درزو  آبشار درزو، از دیدنی های اطراف عسلویه پارک ملی نایبند (خلیج نایبند) پارک ملی دریایی نایبند یکی از پارک‌های ملی جنوب ایران با مساحتی بیش از 42 هزار هکتار است که در 25 کیلومتری مرکز شهر عسلویه به سمت جنوب واقع شده است. این پارک در سال 1382 توسط شورای عالی حفاظت محیط زیست به عنوان اولین پارک ملی دریایی کشور ثبت شد. پارک ملی نایبند در محدوده‌ای حدفاصل کوه‌های عسلویه به خلیج فارس قرار دارد که پوشش گیاهی و جانوری متنوع آن در کنار عناصری چون کوه و دریا، طبیعت منحصربه‌فردی را رقم زده است.  این پارک ملی مناطق متنوعی مانند کوه، دشت، دشت ماسه‌ای، دشت‌های کویری تپه‌ای و آب با طعم‌های متفاوت از شورترین تا شیرین‌ترین آب را دارد. پیشروی خشکی در دریا، وجود صخره‌های مرجانی با ماهیان زیبا جهت غواصی و لاک‌پشت‌های پوزه‌عقابی خلیج‌فارس از جاذبه‌های این منطقه است. اما آنچه بیش از هر چیز بر اهمیت این منطقه افزوده؛ وجود دماغه نایبند، ماحصل پیشروی خشکی در دریا است که خلیج کوچکی در جنوب‌شرقی استان بوشهر معروف به خلیج نایبند را به وجود آورده است. خلیج نایبند در زمان حکومت آل‌بویه از مراکز مهم صید مروارید بود. پوشش گیاهی پارک ملی نایبند شامل جنگل دریایی حرا، گونه‌های گیاهی دریایی، گیاهان شورپسند چون خارشتر و گز در مناطق دور از ساحل و گونه‌هایی چون کهور، کنار، انجیر معابد، صبرزرد در ارتفاعات منطقه است. از گونه‌های جانوری موجود در پارک ملی نایبند، جبیر، روباه، شغال، گرگ، خرگوش و آبزیانی چون لاک‌پشت پوزه عقابی، لاک‌پشت سبز، گل‌خورک، خرچنگ، دلفین و انواع ماهیان خلیج فارس است. پارک ملی نایبند همچنین زیستگاه پرندگان مهاجری مثل فلامینگو، پلیکان سفید، آبچلیک، کاکایی، پرستوی دریایی و اگرت پاخاکستری است. فاصله خلیج نایبند تا فرودگاه عسلویه: 20 کیلومتر آدرس خلیج نایبند بوشهر: بوشهر، ۲۵ کیلومتری عسلویه، سواحل خلیج فارس ساعت بازدید از خلیج نایبند بوشهر: 24 ساعته قیمت بلیط خلیج نایبند بوشهر: رایگان   موقعیت پارک ملی نایبند  پارک دریایی نایبند از جاهای دیدنی عسلویه جنگل حرا عسلویه (جنگل حرا نایبند) سواحل شرقی و جنوبی خلیج نایبند، پوشیده از جنگل‌های حرا است که پرندگان مهاجری مانند فلامینگو و پلیکان را جذب این منطقه کرده است. جنگل‌های حرا در سواحل جنوبی ایران، یکی از مهم‌ترین جاذبه‌های طبیعی این منطقه هستند. در واقع حرا نام جنگل‌های دریایی خلیج فارس است که در شهر عسلویه هم یک نمونه از آن وجود دارد که اکنون یکی از جاهای دیدنی عسلویه محسوب می‌شود. گونه گیاهی این جنگل مانگرو، گیاهی آبزی و شورزی است که به نام دانشمند ایرانی ابن‌سینا نام علمی (Avicennia Marina) را برای آن ثبت کرده‌اند. جنگل‌‌های حرا عسلویه تحت‌تاثیر جزر و مد دریا قرار دارند، به طوری که همزمان با بالا آمدن آب دریا، بخشی از گیاهان جنگل در آب فروررفته، ریشه‌های آن با جذب آب، مواد مورد نیاز خود را جذب کرده و نمک آن را دفع می‌کنند. بازدید از جنگل حرا با قایق انجام می‌شود و به این ترتیب با مراجعه به اسکله این جنگل و کرایه قایق در هنگام مد، می‌توانید از گشت‌وگذار در مسیر دریایی موجود میان جنگل حرا لذت ببرید. فاصله جنگل حرا تا فرودگاه عسلویه: 5 کیلومتر آدرس جنگل حرا عسلویه: بوشهر، عسلویه، 8 کیلومتر شرق عسلویه ساعت بازدید از جنگل حرا عسلویه: 8 صبح تا 17 قیمت بلیط جنگل حرا عسلویه: بستگی به توافق شما با قایقران‌های جنگل حرا دارد  موقعیت جنگل حرا عسلویه  جنگل‌های حرا عسلویه  دهکده گردشگری پازارگاد عسلویه دهکده گردشگری پازارگاد که با نام پازارلند هم شناخته می‌شود، یک مجموعه تفریحی و یکی از بهترین جاهای دیدنی عسلویه است. این دهکده در فاصله 20 کیلومتری از منطقه اقتصادی شهر قرار دارد و وسعت آن 20 هکتار است. بسیاری از افرادی که به عسلویه سفر می‌کنند، بازدید از این دهکده را در برنامه سفر خود قرار می‌دهند، چون بسیاری از امکانات تفریحی مانند فضاهای بازی كودكان و شهربازی‌ها، رستوران‌های ساحلی، جامپینگ، هانیبال، پیست اسکیت، تفریح‌های دریایی مثل جت اسکی، پاراسل و غواصی و سینمای ۶ بعدی در این مجموعه گردهم آمده‌اند و همچنین در فصول مختلف و تاریخ‌های خاص، برنامه‌های ویژه و کنسرت‌ها در این مجموعه برگزار می‌شوند.  برای دسترسی به پازارلند، در مسیر کنگان به عسلویه برانید و از منطقه‌های نخل غانم و تنبک گذر کنید. سپس در سه‌راهی جم، سیراف و عسلویه، اتوبان سمت عسلویه را پیش بگیرید. پس عبور از پرک و نرسیده به شیرینو، تابلو دهکده گردشگری پازارلند دیده می‌شود.   فاصله دهکده پازارگاد تا فرودگاه عسلویه: 40 کیلومتر آدرس دهکده گردشگری پازارگاد عسلویه: بوشهر، عسلویه، 20 کیلومتری منطقه ویژه اقتصادی عسلویه ساعت بازدید از دهکده گردشگری پازارگاد عسلویه: 24 ساعته قیمت بلیط دهکده گردشگری پازارگاد عسلویه: بازدید از گردشگری پازارگاد هزینه‌ای ندارد، اما بهای خدمات مختلف تفریحی آن متفاوت است.  موقعیت دهکده گردشگری پازارگاد  دهکده پازارگاد از جاهای دیدنی عسلویه چشمه کلات چشمه کلات، یکی از دیدنی های اطراف عسلویه است که در روستایی به همین نام در 5 کیلومتری جاده عسلویه به پارسیان قرار دارد. برای رسیدن به این چشمه دیدنی، باید مسیری را از روستا به سمت کوه پیاده‌روی کنید. چشمه کلات در ابتدای یک دره قرار گرفته که در انتهای دره، آبشاری زیبا نیز دیده می‌شود. نخل‌های سربه‌فلک کشیده و زیبا، محیط اطراف این چشمه را جذاب‌تر کرده و این طبیعت زیبا، مورد توجه طبیعت‌گردان قرار گرفته است. زمان مناسب برای بازدید از چشمه کلات، نیمه زمستان تا اوایل فصل بهار است. فاصله چشمه کلات تا فرودگاه عسلویه: 10 کیلومتر آدرس چشمه کلات عسلویه: بوشهر، 15 کیلومتری مرکز عسلویه، بزرگراه عسلویه-بندر کنگان، روستای کلات ساعت بازدید از چشمه کلات عسلویه: 24 ساعته قیمت بلیط چشمه کلات عسلویه: رایگان   موقعیت چشمه کلات  چشمه کلات از جاهای دیدنی عسلویه بازار ماهی‌فروشان عسلویه یکی دیگر از مکان های دیدنی عسلویه، بازار ماهی فروشان است. این بازار در همسایگی اسکله صیادی عسلویه، مملو از ماهی‌هایی است که صیادان مستقیما از دریا صید کرده‌اند و به فروش می‌رسانند. پیشه اصلی بومیان عسلویه، صیادی است و صید روزانه صیادان این شهر در بازار ماهی‌فروشان عسلویه به فروش می‌رسد. در این بازار، علاوه بر اینکه می‌توانید تازه‌ترین ماهی‌ها مانند ماهی شیر، سنگسر، قباد، شوریده، سرخو، حلوا، ماهی مقوا، ماهی مرکب، میگو را به صورت صید روز بخرید. با صنایع دستی این شهر و همچنین آداب و رسوم مردم محلی نیز آشنا خواهید شد.  فاصله بازار ماهی فروشان تا فرودگاه عسلویه: 20 کیلومتر آدرس بازار ماهی‌فروشان عسلویه: بوشهر، عسلویه، خیابان دولت، بولوار خلیج فارس، جنب اسکله بندر عسلویه ساعت کاری بازار ماهی فروشان: 8:100 صبح تا 1:00 ظهر و 4:00 بعد از ظهر تا 8:00 شب  موقعیت بازار ماهی فروشان عسلویه  بازار ماهی فروشان، از جاهای دیدنی عسلویه اسکله عسلویه اگر به تماشای غروب در کنار منظره دریا و لنج‌های باری و قایق‌های کوچک و بزرگ علاقه دارید، بازدید از اسکله عسلویه را فراموش نکنید. اسکله عسلویه یک جای دیدنی عسلویه و محل تردد لنج‌های باری و صیادی و انواع قایق‌های کوچک است. کنار این اسکله قدم بزنید و از مناظر آن لذت ببرید و اگر به ثبت خاطراتتان از سفر علاقه دارید، این اسکله بهترین لوکیشن برای عکاسی در شهر عسلویه است.  فاصله اسکله عسلویه تا فرودگاه عسلویه: 21 کیلومتر آدرس اسکله عسلویه: بوشهر، عسلویه، خیابان دولت، بولوار خلیج فارس، اسکله بندر عسلویه ساعت بازدید از اسکله عسلویه: 24 ساعته قیمت بلیط اسکله عسلویه: رایگان  موقعیت اسکله عسلویه  اسکله عسلویه، از مکان های دیدنی عسلویه سخن آخر عسلویه یکی از شهرهای جنوبی و البته صنعتی ایران است که به تازگی مورد توجه گردشگران و علاقه‌مندان به ایران‌گردی، قرار گرفته است. اگر می‌خواهید یک مقصد متفاوت را هدف سفر خود قرار دهید؛ این شهر انتظارات شما را برآورده می‌کند. در این مطلب با مشهورترین جاهای دیدنی عسلویه آشنا شدید و اکنون زمان آن است که برای یک سفر خاص آماده شوید. قدم زدن در زیباترین ساحل عسلویه و صرف یک غذای محلی در رستوران‌های این شهر، تصورتان را از حال‌و‌هوای صنعتی آن دور خواهد کرد. اگر از کسانی هستید که قبلا به عسلویه سفر کرده‌اید و مکان های دیدنی عسلویه را به خوبی می‌شناسید، تجربیات خود را در قسمت نظرات با دیگر کاربران در میان بگذارید، یا ماجرای سفرتان را به صورت جامع‌تر در بخش سفرنامه‌ های عسلویه ثبت کنید.   تألیف: تیم نویسندگان لست‌سکند
https://lastsecond.ir/blog/10121-best-hotels-for-kids-and-family-in-antalya,بهترین هتل های خانوادگی در آنتالیا + تصاویراگر برای یک سفر تفریحی همراه با خانواده برنامه‌ریزی کرده‌اید، اولین موردی که باید در انتخاب آن دقت و وسواس بسیاری به خرج دهید، انتخاب یک هتل مناسب، بین بهترین هتل های آنتالیا برای کودکان است. این گزینش در کیفیت سفر شما بسیار موثر است، چرا که اغلب مسافران این شهر ساحلی و تفریحی ترکیه، بیشتر زمان سفر خود را در هتل‌ها می‌گذرانند و با توجه به امکانات بی‌نظیری که در اختیارشان قرار می‌گیرد، کمتر تمایل دارند از محل اقامتشان خارج شوند.  شاید تعجب کنید اما اغلب افرادی که با تور آنتالیا همراه می‌شوند، در هتل های خانوادگی آنتالیا اقامت می‌کنند. بر خلاف تصور عموم مردم، که سفر به آنتالیا را فقط برای مجردان مناسب می‌دانند، سفر خانوادگی به آنتالیا بسیار رواج دارد و به همین منظور، بسیاری از هتل‌ها نیز امکانات تفریحی جذابی را برای کودکان در نظر گرفته‌اند. به همین دلیل، در این مطلب از لست‌سکند تعدادی از بهترین هتل های خانوادگی آنتالیا و اطلاعات مهم آن‌ها را لیست کرده‌ایم تا تصمیم‌گیری را برای شما آسان‌تر کنیم.  آنچه در ادامه مطلب خواهید خواند  بهترین هتل های آنتالیا برای کودکان چگونه انتخاب می‌شوند؟12. هتل تایتانیک مردان پالاس (Titanic Mardan Palace)11. هتل دلفین امپریال (Delphin Imperial Hotel)10. هتل رکسوس پریمیوم بلک (Rixos Premium Belek)9. هتل الا کوالیتی ریزورت بلک (Ela Quality Resort Belek)8. هتل گورال پریمیر تکیروا (Gural Premier Tekirova)7. هتل آی سی هتلز گرین پالاس (IC Hotels Green Palace)6. هتل لند آو لجندز کینگدام (The Land of Legends Kingdom Hotel)5. هتل زانادو ریزورت (Xanadu Resort Hotel)4. هتل آکانتوس اند سنت باروت کالکشن (Acanthus & Cennet Barut Collection)3. هتل گلوریا ورده ریزورت (Gloria Verde Resort)2. هتل سون سیز لایف (Seven Seas Hotel Life)1. هتل مکس رویال بلک گلف ریزورت (Maxx Royal Belek Golf Resort) بهترین هتل های آنتالیا برای کودکان چگونه انتخاب می‌شوند؟ در دنیای امروز، شناخت بهترین‌ها در هر زمینه‌ای آسان است. با کمی جستجو می‌توان به موارد متعددی دسترسی پیدا کرد و با توجه به نیاز و علایق، میان آن‌ها گزینش نهایی را انجام داد. در این مطلب، برای مقایسه بهتر و دقیق‌تر میان هتل‌ های خانوادگی آنتالیا، سعی کردیم از پلتفرم‌های معتبری مثل Booking ،trip advisor و گوگل استفاده کنیم که بر اساس تجربه مسافران به هر کدام از این هتل‌ها امتیاز داده‌اند. برای بررسی بیشتر، علاوه بر این پلتفرم‌های جهانی، می‌توانید نظرات کاربران را درباره هر یک از هتل‌ها در لست‌سکند بخوانید. پیشنهاد می‌کنیم به نظرات کاربران ایرانی بیشتر توجه کنید؛ زیرا به دلیل فرهنگ و انتظارات شبیه به هم، احتمالا کمک بیشتری به انتخاب شما می‌کنند تا افراد خارجی با انتظارات متفاوت. توجه کنید که رتبه‌بندی در زیر، از آخر به اول مرتب شده است. 12. هتل تایتانیک مردان پالاس (Titanic Mardan Palace) می‌توان گفت هتل تایتانیک مردان پالاس یکی از بهترین هتل های مخصوص خانواده در آنتالیا است. تایتانیک مردان مجلل‌ترین اقامتگاه‌ ساحلی مدیترانه است. این هتل توسط طراحان داخلی مشهور بین‌المللی با هدف انعکاس معماری تاریخی شهر استانبول طراحی شده است. باشگاه بچه‌های تینی (Tini Kids Club) محیطی امن و راحت را برای سرگرمی کودکان شما فراهم می‌کند. کودکان کوچک شما می‌توانند زیر نظارت کارکنان خبره هتل در بازی‌ها و فعالیت‌های مناسب سنشان شرکت کنند، نمایش‌های ویژه را تماشا کنند، در رستوران بچه‌ها غذا بخورند، در پارک آبی و استخر مخصوصشان شنا کنند و حتی در کلاس‌های آموزشی شرکت کنند. در هتل تایتانیک مردان پالاس، تمام امکانات برای سفری خاطره‌انگیز فراهم است. امتیاز هتل در سایت تریپ ادوایزر: 5 از 5 امتیاز هتل در سایت بوکینگ: 9.1 از 10 امتیاز هتل در گوگل: 4.6 از 5 موقعیت هتل تایتانیک مردان پلاس: لارا، آنتالیا  موقعیت تایتانیک مردان پالاس  هتل تایتانیک مردان پالاس،  بهترین هتل آنتالیا برای خانواده  پارک آبی مخصوص کودکان در تایتانیک مردان پالاس  کلوپ کودکان در یکی از  بهترین هتل های آنتالیا برای کودکان 11. هتل دلفین امپریال (Delphin Imperial Hotel) هتل دلفین امپریال یکی از موارد لیست هتل های مخصوص خانواده در آنتالیا است که در تور ترکیه محبوبیت بسیاری دارد. این هتل خدمات خوبی را جهت سرگرمی کودکان و بزرگسالان فراهم کرده است به طوریکه در زمان اقامتتان در این هتل، لحظه‌ای بدون برنامه نخواهید ماند. اتاق‌های بازی با فعالیت‌های متنوع برای مهمانان در هر سنی، اقامتی سرگرم کننده را تضمین می کند. خدمات بازی که این هتل برای مهمانان خود در نظر گرفته است شامل فعالیت‌هایی مانند بیلیارد و بولینگ است. خدماتی مانند کافه سینما، شهربازی، استخر برای کودکان و پارک آبی کودکان از جمله مزایایی است که این هتل را در لیست هتل های مخصوص خانواده در آنتالیا جا می‌دهد. دلفین امپریال یک اتاق بازی کامپیوتری مجهز هم برای سرگرمی هر رنج سنی در اختیار دارد. امتیاز هتل در سایت تریپ ادوایزر: 4.5 از 5 امتیاز هتل در سایت بوکینگ: 8.8 از 10 امتیاز هتل در گوگل: 4.6 از 5 موقعیت هتل دلفین امپریال: لارا، آنتالیا   موقعیت هتل دلفین امپریال  هتل دلفین امپریال، هتل مناسب کودکان در آنتالیا   فضای بازی کودکان در هتل دلفین امپریال  استخر مخصوص کودکان در هتل دلفین امپریال 10. هتل رکسوس پریمیوم بلک (Rixos Premium Belek) هتل دهم از لیست هتل های خانوادگی در آنتالیا، هتل رکسوس پریمیوم بلک است. این هتل خانوادگی خدمات خاصی را برای کودکان در نظر گرفته است. دلفیناریوم، استخر مخصوص کودکان، پارک آبی، برنامه‌های متنوع، فضاهای خاص تفریحی و فرهنگی و خدمات نگهداری نوزاد و کودک از مواردی است که در زمان اقامت در این هتل از آن‌ها بهره‌مند خواهید شد. وجود فضای بازی مخصوص کودکان و رستوران ویژه آنها، از جمله ویژگی‌های این هتل است که آن را در لیست هتل مناسب کودکان در آنتالیا قرار داده است.  امتیاز هتل در سایت تریپ ادوایزر: 4.5 از 5 امتیاز هتل در سایت بوکینگ: 9.2 از 10 امتیاز هتل در گوگل: 4.7 از 5 موقعیت هتل رکسوس پریمیوم: بلک، آنتالیا  موقعیت هتل رکسوس پریمیوم  هتل رکسوس پریمیوم بلک، از هتل های خانوادگی آنتالیا  فضای مخصوص کودکان در هتل رکسوس پریمیوم بلک، عکس از علی عباسی  عکس از زمین بازی کودکان در هتل رکسوس پریمیوم بلک، عکس از علی عباسی 9. هتل الا کوالیتی ریزورت بلک (Ela Quality Resort Belek) هتل الا کوالیتی ریزورت بلک از هتل‌های 5 ستاره و مجهز آنتالیا در منطقه بلک است. هتل الا کوالیتی یک هتل‌ مناسب کودکان در آنتالیا محسوب می‌شود که خدمات ویژه‌ای برایشان دارد. به عنوان نمونه، مینی کلوب مجهز به دوربین‌های امنیتی، نمایش فیلم، انواع بازی‌های رومیزی و استخرهایی برای کودکان و نوزادان دارد. علاوه بر آن، امکان ویژه این هتل، شرایط آموزشی در کنار تفریح است که برای کودکان فراهم شده؛ مثلا، با توجه به دوره‌های برداشت فصلی، کودکان می‌توانند به فعالیت‌های کشاورزی مانند چیدن زیتون از درختان و کاشت گل در باغ بپردازند تا ارتباط نزدیک‌تری با طبیعت برقرار کنند،. همچنین می‌توانند حرفه‌های مختلف مثل آتش نشانی، کار در بیمارستان، دندانپزشکی و سایر فعالیت‌ها را کشف کنند. امتیاز هتل در سایت تریپ ادوایزر: 4.5 از 5 امتیاز هتل در سایت بوکینگ: 8.9 از 10 امتیاز هتل در گوگل: 4.7 از 5 موقعیت هتل الا کوالیتی ریزورت: بلک، آنتالیا  موقعیت هتل الا کوالیتی ریزورت بلک  هتل الا کوالیتی از هتل های خانوادگی در آنتالیا  فضای بازی هتل الا کوالیتی  فضای مخصوص بازی کودکان در هتل الا کوالیتی  تجربه پزشکی کودکان در هتل الا کوالیتی 8. هتل گورال پریمیر تکیروا (Gural Premier Tekirova) هتل گورال پریمیر از هتل های مخصوص خانواده در آنتالیا است که در کنار خدمات کاملی که دارد، پارک آبی مجهّز و مینی کلاب مختص کودکانش با نان هپی‌لند، باعث شده به عنوان یکی از بهترین هتل های خانوادگی آنتالیا انتخاب شود. مجموعه ویژه‌ای برای فعالیت‌های تفریحی که مخصوص نوزادان، کودکان و نوجوانان تا ۱۷ سال طراحی شده است. این هتل با هدف ارائه فرصتی به والدین برای به اشتراک گذاشتن تعطیلات فراموش نشدنی با فرزندانشان، تضمین می‌کند که کودکان نیز مانند بزرگسالان در سفر به آنتالیا، اوقات خوبی را سپری خواهند کرد. همچنین امکاناتی مثل زمین تنیس، باشگاه ورزشی و اتاق بازی از دیگر امکانات این هتل است که برای نوجوانان هم مناسب است. امتیاز هتل در سایت تریپ ادوایزر: 4.5 از 5 امتیاز هتل در سایت بوکینگ: 8.7 از 10 امتیاز هتل در گوگل: 4.6 از 5 موقعیت هتل گورال پریمیر تکیروا: تکیروا، آنتالیا راهنمای کامل سفر به آنتالیا  موقعیت هتل گورال پریمر تکیروا   هتل گورال پریمیر هتل کیدز کانسپت در آنتالیا  فضای مخصوص بازی کودکان هتل گورال پریمیر  پارک آبی کودکان در هتل گورال پریمیر  فضای بازی هتل گورال پریمیر 7. هتل آی سی هتلز گرین پالاس (IC Hotels Green Palace) آی سی هتلز گرین پالاس یک هتل مناسب کودکان در آنتالیاست که رتبه هفتم را در این لیست می‌گیرد. این هتل، علاوه بر تجهیزات و امکاناتی که بر اساس 5 ستاره بودنش فراهم می‌کند، امکانات ویژه کودکان هم دارد که عبارتند از: یک مینی کلوب مجهز به فضایی برای اسپری نقاشی، یک استخر کودکان، 2 سالن سینما، اتاق بازی ویدئویی، منطقه پخت پیتزا، فضای شن و ماسه‌، چرخ و فلک، استخر کودک و اتاق مراقبت از کودک. علاوه بر کلوب کودکان، نوجوانان هم تفریحات مخصوص به خودشان را می‌توانند داشته باشند مثلا، باشگاه نوجوانان شامل فضایی برای بازی‌های ویدیویی، میز DJ و یک محل نشیمن. حتّی بزرگسالان هم استخر آبی مخصوص دارند که بتوانند مانند کودکان تفریحات هیجانی مثل سرسره‌های آبی مجهز را تجربه کنند. امتیاز هتل در سایت تریپ ادوایزر: 4.5 از 5 امتیاز هتل در سایت بوکینگ: 8.8 از 10 امتیاز هتل در گوگل: 4.6 از 5 موقعیت هتل آی سی هتلز گرین پالاس: لارا، آنتالیا  موقعیت هتل آی سی هتلز گرین پالاس  هتل آی سی هتلز گرین پالاس بهترین هتل آنتالیا برای خانواده   سرسره‌های آبی آی سی هتلز گرین پالاس  پارک آبی مخصوص کودکان در آی سی هتلز گرین پالاس 6. هتل لند آو لجندز کینگدام (The Land of Legends Kingdom Hotel) هتل لند آو لجندز پنج ستاره در لیست بهترین هتل های آنتالیا برای کودکان در رتبه ششم قرار می‌گیرد. لند آو لجندز علاوه بر امکانات متنوعی که معمولا هتل‌های آنتالیا با پارک آبی در اختیار مسافران قرار می‌دهند، تفریحات ویژه‌ای برای کودکان و بزرگسالان مهیا کرده؛ از جمله: سینمای 5 بعدی، رودخانه دیوانه، استخر موج، تونل وحشت، استخر کودکان، پارک موضوعی ویژه و رستوران مخصوص کودکان. این هتل همان‌طور که از تصاویرش مشخص است، برگرفته از داستان‌های فانتزی و افسانه‌هاست. در این هتل، حتّی می‌توانید کودکان را به پرستاران کودک بسپارید و با خیالی راحت به تفریح مشغول شوید. لند آو لجندز یک هتل کیدز کانسپت در آنتالیا محسوب می‌شود. با رزرو تور آنتالیا اسفند می‌توانید با قیمتی مناسب، اقامت در این هتل نسبتا گران را تجربه کنید. امتیاز هتل در سایت تریپ ادوایزر: 5 از 5 امتیاز هتل در سایت بوکینگ: 9.1 از 10 امتیاز هتل در گوگل: 5 از 5 موقعیت هتل لند آو لجندز کینگدام: بلک، آنتالیا  موقعیت هتل لند آف لجندز  فضای بازی کودکان در هتل لند آو لجندز کینگدام  هتل لند آو لجندز کینگدام بهترین هتل آنتالیا برای بچه ها  فضای داخل هتل لند آو لجندز کینگدام  تفریحات ویژه در هتل لند آو لجندز کینگدام  5. هتل زانادو ریزورت (Xanadu Resort Hotel) هتل زانادو ریزورت در بلک آنتالیا از هتل‌های آل‌اینکلوسیو (High Class) است که به عنوان هتل های مناسب خانواده در آنتالیا پیشنهاد می‌شود. امّا ویژگی این هتل به عنوان هتل مناسب خانواده و کودکان چیست؟ هتل زانادو علاوه بر امکانات استخر خصوصی و اتاق‌های خانوادگی، خدماتی مخصوص کودکان دارد از جمله: فنسی لند برای فعالیت‌های متعدد و سرگرمی روزانه کودکان، یک شهربازی با چرخ فلک‌، مینی چرخ، مینی قطار و ترامپولین، پارک با بازی‌های آبی، محوطه زمین بازی و یک پارک ماجراجویی با بسکتبال و دیوار صعود، فضایی برای فعالیت‌های سرپوشیده مانند صنایع دستی و بازی‌های ویدئویی و همچنین بوفه مخصوص کودکان در رستوران. هتل زانادو ریزورت هتلی مناسب برای سفر‌های خانوادگی به آنتالیا است. امتیاز هتل در سایت تریپ ادوایزر: 4.5 از 5 امتیاز هتل در سایت بوکینگ: 9 از 10 امتیاز هتل در گوگل: 4.8 از 5 موقعیت هتل زانادو: بلک، آنتالیا  موقعیت هتل زانادو ریزورت  هتل زانادو ریزورت، از هتل های خانوادگی آنتالیا   پارک آبی هتل زانادو ریزورت  فضاهای مناسب کودکان در هتل زانادو ریزورت  بازی مخصوص کودکان در هتل زانادو ریزورت 4. هتل آکانتوس اند سنت باروت کالکشن (Acanthus & Cennet Barut Collection) هتل آکانتوس اند سنت باروت کالکشن یکی دیگر از هتل های آنتالیا برای کودکان است که خدمات اولترا آل اینکلوسیو (Ultra All Inclusive) دارد. هتل آکانتوس علاوه بر ساحل خصوصی، اتاق‌های خانوادگی، استخر آبگرم و روباز، انواع رستوران و خدماتی از این قبیل، برای کودکان باشگاه‌های مخصوص دارد که امکانات بازی و تفریح آنها را فراهم می‌کند. کلوپ باری استار، برای راحتی و آسایش خانواده‌هایی که نوزادی همراه دارند، امکانات ویژه‌ای را ارائه می‌دهد. به دلیل خدمات مطلوب و ویژه آکانتوس اند سنت باروت برای کودکان و خانواده‌ها، این اقامتگاه از بهترین هتل های آنتالیا برای کودکان، به شمار می‌آید. امتیاز هتل در سایت تریپ ادوایزر: 5 از 5 امتیاز هتل در سایت بوکینگ: 9.2 از 10 امتیاز هتل در گوگل: 4.8 از 5 موقعیت هتل آکانتوس: سیده، آنتالیا  موقعیت هتل آکانتوس اند سنت باروت کالکشن  هتل آکانتوس اند سنت باروت، از هتل های مناسب خانواده در آنتالیا   اتاق کودکان هتل آکانتوس اند سنت باروت  فضای مخصوص کودکان در هتل آکانتوس اند سنت باروت  فضای بازی کودکان در هتل آکانتوس اند سنت باروت 3. هتل گلوریا ورده ریزورت (Gloria Verde Resort)  هتل گلوریا ورده ریزورت یک گزینه خوب بین هتل های مخصوص خانواده در آنتالیا است که امکانات مخصوص کودکان را برای رضایت آن‌ها فراهم کرده است. این اقامتگاه ساحلی در منطقه بلک آنتالیا، امکاناتی از جمله مینی کلوب مجهز به نمایش فیلم، انواع بازی‌های رومیزی، استخرهایی برای کودکان، بازی‌های ویدئویی، دیوار صعود برای مهمانان 4 تا 12 ساله، رستوران مخصوص کودکان و زمین بازی برای فعالیت‌های خلاقانه مانند اوریگامی، کارگاه‌های صنایع‌دستی و بازی‌های پازل برای کودکان تدارک دیده. علاوه بر این موارد، خدمات کودک و کالسکه، تخت نوزاد، وان کودک و صندلی‌های مخصوص تغذیه و سایر امکانات نوزاد هم به مهمانانش ارائه می‌کند. امتیاز هتل در سایت تریپ ادوایزر: 5 از 5 امتیاز هتل در سایت بوکینگ: 9.2 از 10 امتیاز هتل در گوگل: 4.8 از 5 موقعیت هتل گلوریا ورده: بلک، آنتالیا      هتل گلوریا ورده  نمای کلی هتل گلوریا ورده، هتل مناسب کودکان در آنتالیا  فضای بازی کودکان در هتل گلوریا ورده  پارک آبی کودکان در هتل گلوریا ورده  زمین بازی کودکان در هتل گلوریا ورده 2. هتل سون سیز لایف (Seven Seas Hotel Life) هتل سون سیز لایف به عنوان هتلی پنج ستاره و یکی از بهترین هتل های مخصوص خانواده در آنتالیا با خدمات اولترا آل اینکلوسیو (Ultra All Inclusive) است که سعی کرده در کنار امکانات تفریحی برای کودکان در سنین مختلف، امنیت آنها را هم با قرار دادن دوربین‌های مجهز تأمین کند. خدماتی که مخصوص کودکان در این هتل ارائه می‌شود عبارتند از: نمایش فیلم، بازی‌های پلی استیشن، بازی‌های رایانه‌ای و انواع بازی‌های رومیزی، استخرهایی برای کودکان و نوزادان، یک منطقه ساحلی ویژه برای کودکان، منوهای مخصوص کودکان در رستوران‌ها، فعالیت‌های خلاقانه در زمین بازی مانند اریگامی، کلاس‌های آشپزی، کارگاه‌های دستی و بازی‌های پازل. با توجه به این امکانات متنوع و فراتر از این موارد برای کودکان، می‌توان هتل سون سیز لایف را یکی از بهترین هتل های خانوادگی آنتالیا محسوب کرد. امتیاز هتل در سایت تریپ ادوایزر: 5 از 5 امتیاز هتل در سایت بوکینگ: 8.9 از 10 امتیاز هتل در گوگل: 4.8 از 5 موقعیت هتل سون سیز لایف: کمر، آنتالیا  هتل سون سیز لایف   هتل سون سیز لایف، از بهترین هتل های آنتالیا برای کودکان  پارک آبی کودکان در هتل سون سیز لایف  زمین بازی کودکان در هتل سون سیز لایف  فضای مخصوص کودکان در هتل سون سیز لایف 1. هتل مکس رویال بلک گلف ریزورت (Maxx Royal Belek Golf Resort) هتل مکس رویال بلک گلف ریزورت با توجه به امتیازهایش، رتبه یک را بین بهترین هتل های آنتالیا برای کودکان به دست آورده و به نظر می‌رسد که بهترین هتل آنتالیا برای خانواده باشد. این هتل 5 ستاره علاوه بر امکاناتی که مثل سایر هتل‌های 5 ستاره برای همه دارد، تفریحات و امکانات ویژه‌ای هم برای کودکان سنین مختلف تدارک دیده است؛ به عنوان نمونه، مینی کلاب‌ها برای کودکان 1 تا 3 سال، 4 تا 7 سال و 13 تا 17 سال فضاهای متنوع بازی و سرگرمی دارد که حتّی مجهّز به دوربین‌های نگهبانی است که از داخل اتاق هم می‌توانید مواظب کودکتان باشید. علاوه بر این، بعضی خدمات مانند کالسکه، تخت کودک، استخر کودک، وان کودک و از این دست امکانات اختصاصی کودک هم در اختیارتان می‌گذارد. امتیاز هتل در سایت تریپ ادوایزر: 5 از 5 امتیاز هتل در سایت بوکینگ: 9.4 از 10 امتیاز هتل در گوگل: 4.8 از 5 موقعیت هتل مکس رویال: بلک، آنتالیا  هتل مکس رویال بلک گلف  نمای کلی هتل مکس رویال بلک گلف، بهترین هتل آنتالیا برای خانواده  فضای بازی کودکان در هتل مکس رویال بلک گلف  پارک آبی کودکان هتل مکس رویال بلک گلف  فضای هتل مکس رویال بلک گلف سخن آخر با وجود تعداد زیادی هتل در آنتالیا و تنوع در خدمات آن‌ها، تصمیم‌گیری برای انتخاب یک مورد میان انبوهی از بهترین هتل های آنتالیا برای کودکان، کاری دشوار به نظر می‌رسد. شما با مطالعه این مطلب با 12 هتل برتر در این زمینه آشنا شدید و اکنون گزینش میان آن‌ها کار ساده‌تری است. هتل‌ های مناسب ماه عسل در آنتالیا و هتل‌های مخصوص خانواده‌ها در این شهر، از محبوب‌ترین اقامتگاه‌ها به شمار می‌آیند. به شما پیشنهاد می‌کنیم قبل از هر چیز، اولویت خود را مشخص کنید. اگر برایتان نزدیکی به جاهای دیدنی آنتالیا اولویت نیست و ترجیح می‌دهید بیشتر زمانتان را در هتلتان بگذرانید؛ به خدمات و امکانات آن توجه بیشتری داشته باشید. در زمان رزرو تور نوروزی آنتالیا در نظر داشته باشید که اگر با کودکتان به این سفر می‌روید، ابتدا امکانات مخصوص به رنج سنی کودک را بسنجید، سپس با توجه به قیمت هتل و علایق خودتان تصمیم‌گیری کنید، زیرا همانطور که می‌دانید کودکان به طور بالقوه توانایی تخریب و نابودی یک سفر را دارند. اگر تجربه اقامت در اینگونه هتل‌ها را داشته‌اید و از امکانات آن‌ها باخبرید در قسمت نظرات سایت، آن را با دیگران به اشتراک بگذارید.   تألیف: تیم نویسندگان لست سکند منبع متن و عکس‌ها: Booking، سایت هتل‌ها 
https://lastsecond.ir/blog/8437-dubai-build-an-underwater-tennis-court,شگفتی دیگری در دبی: تنیس در اعماق دریا! +تصاویرشهر دبی همیشه بزرگ‌ترین ساختمان‌ها و عجیب‌ترین طرح‌های معماری و عمرانی را در خود جای داده است. فرقی نمی‌کند که ایده شما مربوط به چه حوزه‌ای باشد، اگر پسوند «ترین» بگیرد، شهر دبی آن را اجرایی می‌کند. زمین تنیس زیر آب در دبی یکی از همین ایده‌های عجیب و بی‌مانند است که سال‌ها روی آن تحقیق و بررسی انجام داده‌اند. پیش از این، دبی تجربه ساخت زمین تنیس در بالاترین ارتفاع، یعنی روی برج‌العرب را داشته است. با وجود این، ابعاد اجرایی این پروژه به‌قدری عظیم است که علاوه بر اعراب، روی سرمایه‌گذاران آمریکایی هم حساب باز کرده‌اند. اگر با تور دبی به این شهر سفر کرده باشید، جاه‌طلبی مهندسان و پیمانکاران را در گوشه‌وکنار شهر دیده‌اید. حالا تصور کنید که ساخت زمین تنیس زیر دریا در دبی چه پیش‌نیازها و امکاناتی را نیاز دارد که همچنان هم عملیاتی کردن آن معلق مانده است. در ادامه، با لست‌سکند همراه باشید تا این پروژه را از زوایای مختلف بررسی کنیم و نظر منتقدان و همین طور معمار این پروژه را هم بدانیم. آنچه در ادامه مطلب خواهید خواند  ایده اولیه زمین تنیس زیر آب دبیاقدامات معمار زمین تنیس زیر آب دبینظر مهندسان و منتقدان زمین تنیس زیر آب دبیمزایا و معایب طرح زمین تنیس زیر آب در دبینحوه ساخت و پیش‌بینی مراحل زمین تنیس زیر آب دبی ایده اولیه زمین تنیس زیر آب دبی طرح ساخت این زمین تنیس را یک معمار لهستانی به نام «Krzysztof Kotala» داده است. او این طرح را در آوریل سال 2015 برای اولین بار مطرح کرد و نحوه ساخت آن را هم با یک شیشه کربنی پرداخت شده و شفاف، مطرح کرد. طرح این زمین تنیس در واقع متشکل از هفت زمین مختلف است که بین برج‌العرب و نخل جمیرا قرار می‌گیرند. شش زمین تنیس زیر آب و یک زمین تنیس در مرکز آن‌ها قرار می‌گیرد. با در نظر گرفتن اهمیت ورزش و پررنگ‌تر شدن آن در جهان امروز، احتمالاً توجه به این پروژه هم بیشتر می‌شود و به آن به‌عنوان یکی از تفریحات دبی نگاه می‌کنند. کوتالا، کارشناسی ارشد معماری از پلی‌تکنیک کراکف دارد و چندباری هم در مصاحبه‌های مختلف درباره این زمین تنیس زیر آب دبی در خلیج فارس صحبت و مصاحبه کرده است. به اعتقاد او، دبی برای انجام این کار عالی است، اما موانعی هم بر سر اجرای این طرح وجود دارد که تا به امروز ساختن زمین تنیس آغاز نشده است.  موقعیت در نظر گرفته شده برای اجرای طرح زمین تنیس زیر آب دبی  نقشه‌هایی برای اجرای طرح  طرح ابتدایی از زمین تنیس زیر آب دبی اقدامات معمار زمین تنیس زیر آب دبی کوتالا در برخی از مصاحبه‌هایش پذیرفته بود که این طرح اجرایی نشده است و نتوانسته در جذب سرمایه و سرمایه‌گذار خیلی خوب کار کند. با این حال، او اعتقاد دارد که طرح استادیوم تنیس زیر آب دبی، ظرفیت تبلیغاتی خوبی دارد و بهترین تکنولوژی و ورزش و علم بوم‌شناسی را با یکدیگر ترکیب می‌کند. همه این موارد، باعث می‌شود که در صورت اجرایی شدن پروژه، حتی می‌توانید تور اقساطی دبی را تهیه و لذت حضور در این شهر را تجربه کنید. کوتالا در سال 2019 هم طی مصاحبه‌ای که انجام داد، خبری از مذاکره احتمالی در آمریکا و با حامیان آمریکایی را برای به‌وقوع رساندن این پروژه اعلام کرد. همچنین او اظهار کرد که در حال کار روی طراحی‌های آخر و تکمیلی پروژه‌اش است. کوتالا برای اینکه بتواند ارتباط بهتری را با سرمایه‌گذاران برقرار کند، یک سایت برای زمین تنیس زیر آب در دبی ساخته و تعدادی ویدئو هم در سایت یوتیوب بارگذاری کرده است. طبق آخرین اخبار و اطلاعات، همچنان سرمایه‌گذاری برای انجام این کار پیدا نشده است. به همین خاطر، احتمال می‌رود که اگر بخواهند این پروژه را روزی شروع کنند، ابتدا یک فضای کوچک‌تر با ابعادی کوچک‌تر آن را اجرا خواهند کرد. با این حساب اگر با تور دبی اسفند به این شهر می‌روید، انتظار دیدن این زمین را نداشته باشید.  نمایی تمثیلی از زمین تنیس زیر آب  بخش‌هایی از طرح نظر مهندسان و منتقدان زمین تنیس زیر آب دبی معمولاً زمین‌های تنیس را روی چمن یا خاک رس می‌سازند. زمین تنیس زیر دریا در دبی به‌خاطر خاص بودنش، انتقادها و نظرهای مختلفی را به‌دنبال داشته است. یکی از مدیران خدمات مهندسی و فنی در مؤسسه مهندسین سازه در لندن، با نام خانم فری (Ms. Fray)، چندین مورد را درباره این طرح ذکر کرده که به برخی از آن‌ها اشاره می‌کنیم. خانم فری یکی از بزرگ‌ترین موانع این طرح را ساخت شیشه بزرگ زمین تنیس زیر آب عنوان کرده است. او گفته که برای پوشش این زمین، باید شیشه‌ای بزرگ به طول 33 متر بسازند. این در حالی است که امکان ساخت پنل‌های شیشه‌ای مسطح و صاف، آن هم به‌صورت جداگانه فقط تا 10 متر وجود دارد. مانند پنل‌های شیشه‌ای فروشگاه اپل استور در ترکیه. با همین اوصاف، برخی از طرف‌داران زمین تنیس زیر آب از این طرح استقبال می‌کنند و آن را بسیار متمایز می‌دانند. خانم سارا فری، می‌‎گوید که برای ساخت شیشه‌ای بزرگ و با انحنا، نیاز به دستگاه‌های جدیدی است تا این پنل‌ها را بسازد. در غیر این صورت، اگر پنل‌های جداجدا به یکدیگر متصل شوند، به‌خاطر ایجاد شدن مفاصل بیشتر بین آن‌ها، احتمال نشت آب هم بیشتر می‌شود. جدای از این، باید احتمال برخورد ضربه ناگهانی به شیشه را هم در نظر گرفت و برای واکنش به آن تدابیری را اندیشید. برای مثال زمین تنیس زیر آب دبی باید در برابر سونامی و زلزله هم مقاوم‌سازی شود.  موقعیت زمین تنیس زیر آب دبی نسبت به نخل جمیرا  نمایی شماتیک از یکی از زمین‌ها مزایا و معایب طرح زمین تنیس زیر آب در دبی علاوه بر موانع تکنولوژیکی که برای طرح استادیوم تنیس زیر آب وجود دارد، موارد دیگری هم هستند که مستقیم با انسان‌ها و جان آن‌ها در ارتباط هستند. خانم سارا فری بیان می‌کنند که ساختار این زمین تنیس باید جوری باشد که به سطح آب ارتباط پیدا کند. چراکه در مواقع بحران، بتوانند مردم را از این طریق تخلیه کنند. یکی از نکات مثبتی هم که در ارتباط با این زمین تنیس عنوان کرده بودند، انحنای آن بود. به‌دلیل اینکه انحنا باعث کمتر شدن تمرکز فشار بر یک نقطه می‌شود و از آن جلوگیری می‌کند، یک مزیت محسوب می‌شود. با این وجود، ساختن شیشه‌ای با ابعاد بزرگ و با انحنا بسیار سخت است. این شیشه ممکن است صدها تُن وزن پیدا کند و به قدر کافی هم ضخیم باشد که در برابر فشار آب تاب بیاورد. مورد دیگری که درباره این زمین تنیس می‌گویند، به نور و روشنایی آن مربوط مربوط می‌شود. یکی دیگر از منتقدان می‌گوید که شکست نور چطور کنترل می‌شود و آیا آن‌قدری که در طرح‌های مفهومی این طراحی آمده، زمین تنیس زیر آب دبی روشن خواهد بود یا خیر؟ گفتنی است که آب به خودی‌خود بی‌رنگ نیست، در نتیجه نمای بیرون زمین تنیس باید تیره باشد. آب خالص باید رنگی رو به سبز و آبی داشته باشد که در دریاها این رنگ متفاوت است و فصل‌های سال هم روی آن تأثیرگذار هستند. راهنمای کامل سفر به دبی  مناظر احتمالی هنگام بازی نحوه ساخت و پیش‌بینی مراحل زمین تنیس زیر آب دبی نحوه ساختن زمین تنیس زیر آب دبی، در فضایی مرطوب اتفاق میفتد. از این رو مهندسان می‌‌گویند که پایه باید ضدآب باشد و سپس شیشه را روی آن قرار دهند و در نهایت، آب را با پمپاژ از آن خارج کنند. آن‌ها به این نکته هم اشاره کرده‌اند که جابه‌جایی اجسام بزرگ در زیر آب بسیار را‌حت‌تر از روی آب مواج است که این خود جای بحث دارد. نکته دیگر این است که شیشه‌ای که ساخته می‌شود باید در لبه‌ها ضخیم‌تر باشد.  عظمت و بزرگی طرح زمین تنیس زیر آب در دبی سخن آخر پروژه زمین تنیس زیر آب در دبی، مطمئناً پروژه‌ای میلیارد دلاری محسوب می‌شود، ولی خب چنین سرمایه‌گذاری‌هایی در دبی عجیب‌وغریب نیست و امری تقریباً عادی تلقی می‌شود. حتی افرادی که پروژه را برنامه‌ریزی کرده‌اند در ابتدا قصد داشتند برنامه‌ریزی اولیه برای برگزاری مسابقات گرند اسلم (The Grand Slam) را نیز انجام دهند. در هر حال اگر تصمیم دارید که تور دبی نوروز را تهیه کنید، جاهای دیدنی این شهر به‌قدری فراوانند که گزینه‌های مختلفی پیش روی خود دارید. به نظر شما پروژه بعدی زیر آب چگونه خواهد بود؟   تألیف: تیم نویسندگان لست‌سکند
https://lastsecond.ir/blog/10447-france-best-attractions,کدام جاذبه ها را در فرانسه ببینیم؟جاهای دیدنی فرانسه وصف‌ناشدنی هستند. در هر قسمت از خاک این کشور، دیدنی های فرانسه جای گرفته‌اند و بسیاری از آن‌ها شاهکارهایی به‌حساب می‌آیند که قطعاً طرز تفکر شما را متفاوت از گذشته می‌کنند. کاخ‌ها و قلعه‌های قرون وسطایی، باغ‌ها و مزرعه‌هایی که چشم‌اندازهای بکر و کم‌نظیر دارند، کلیساهایی که با جزئیاتشان در طراحی، بازدیدکنندگان را انگشت به دهان می‌گذارند و بسیاری از دیدنی‌های دیگر، همگی فرانسه را از بسیاری از کشورهای دیگر متمایز می‌کنند و بازدید از آن را تبدیل به خاطره‌ای فراموش‌نشدنی می‌کنند. از جاهای دیدنی فرانسه با شهرت جهانی‌شان که بگذریم، باید بگوییم قدم زدن در شهرهای مختلف و مخصوصاً حضور در قسمت‌های قدیمی برخی از شهرها، به‌تنهایی بسیار چشم‌نواز هستند و حس زنده بودن به شما القا می‌کنند. جاذبه های فرانسه بسیار فراوانند و با وجود این‌همه تنوع، هیچ‌وقت چشم و دل شما از دیدن این کشور سیر نمی‌شود. اگر با تور فرانسه سفر می‌کنید، حتماً بهترین جاهای دیدنی فرانسه را همراه گروه می‌بینید، با این حال سلیقه شما منحصربه‌فرد است. پس پیشنهاد می‌کنیم از جاذبه‌های فرانسه که در این مطلب از بلاگ لست سکند برای شما آورده‌ایم، اطلاعات کسب کنید و برنامه شخصی‌سازی‌شده‌تان را بچینید. آنچه در ادامه مطلب خواهید خواند  کلیساهای معروف فرانسهکلیسای جامع نوتردام استراسبورگ (Strasbourg Cathedral)کلیسای جامع نتردام ریمز (Reims Cathedral)کلیسای سنت باسیلیک (Saint Basilica Cathedral) جاهای تاریخی فرانسهبرج ایفل (Eiffel Tower)قلعه چمبرد (Chambord Chateau) کاخ و موزه های فرانسهموزه لوور (Louvre Museum)کاخ ورسای (Versaille Palace)کاخ فونتنبلو (Fontainebleau Palace)شهرها و مناطق دیدنی فرانسهجزیره سنت میشل (Saint Michel)شهر تاریخی استراسبورگ (Strasbourg Historic Town)شهر لیون (Lyon City)شهر آرلس (Arles City)شهر کارکاسونه (Carcassonne City)شهر آنسی (Annecy City)شهر کن (Cannes City)جاهای طبیعی فرانسهمنطقه پرووانس (Provence Region)منطقه کمرگو (Camargue Region)دره لوار (Loire Valley) کلیساهای معروف فرانسه فرانسه کلیساهای بسیار زیبا و اعجاب‌انگیزی دارد؛ از این رو در برنامه‌تان حتما لازم است یک بازدید کلیسا داشته باشید. در ادامه، تعدادی از معروفترین کلیساهای معروف فرانسه را به شما معرفی می‌کنیم که اگر قصد دارید به چند کلیسای مهم سربزنید، ایده‌ای داشته باشید. کلیسای جامع نوتردام استراسبورگ (Strasbourg Cathedral) کلیسای جامع استراسبورگ از پراهمیت‌ترین نمونه‌های معماری گوتیک فرانسه از قرون وسطی است. اهمیت این کلیسا نه تنها برای فرانسه است که در اروپا هم بسیار ارزشمند است. نوتردام استراسبورگ، سال 1239 میلادی ساخته شده و بارها آن را بازسازی و مرمت کرده‌اند و همچنان به‌خوبی حفظ شده است. دیدن این کلیسا را به هر کسی که به تاریخ فرانسه و معماری آن علاقه دارد، پیشنهاد می‌کنیم. هزینه بازدید از کلیسای جامع استراسبورگ: رایگان ساعات بازدید از کلیسای جامع استراسبورگ: از 08:30 تا 11:15 و از 12:45 تا 17:45؛ یک‌شنبه‌ها و روزهای تعطیل از 14:00 تا 17:15 وب‌سایت کلیسای جامع استراسبورگ: cathedrale.strasbourg.fr مکان: استراسبورگ  موقعیت دقیق کلیسای جامع استراسبورگ روی نقشه  یکی از درهای کلیسای جامع شهر استراسبورگ کلیسای جامع نتردام ریمز (Reims Cathedral) یکی از جاهایی که پادشاهان فرانسه در آن تاج‌گذاری می‌کردند، کلیسای جامع نتردام بوده است. معروف‌ترین واقعه در این کلیسا زمان تاج‌گذاری سال 1429 بوده که جان آرک، چارلز هفتم را برای تا‌گذاری‌اش همراهی می‌کند. کلیسا در قرن 13 ساخته شده است و فضای بیرونی آن از مجسمه‌ها و جزئیات دیگر تشکیل شده و نمای درون آن هم بسیار معنوی و با شکوه است. هزینه بازدید از کلیسای جامع نتردام ریمز: رایگان ساعات بازدید از کلیسای جامع نتردام ریمز: از 07:30 تا 19:30 و یک‌شنبه‌ها تا 19:15 وب‌سایت کلیسای جامع نتردام ریمز: cathedrale.reims.com مکان: ریمز  موقعیت دقیق کلیسای جامع نتردام ریمز روی نقشه  کلیسای جامع ریمز از جاهای دیدنی فرانسه کلیسای سنت باسیلیک (Saint Basilica Cathedral) کلیسای سنت باسیلیکا در ریمز از دیگر جاذبه های فرانسه است که در قرن یازدهم و در قرون وسطی ساخته شده است. سنت باسیلیک ریمز، سبکی رومی و گوتیک دارد و بسیار زیباست. طرح‌های رنگی شیشه‌های پنجره این کلیسا، جذابیت آن را دوچندان کرده‌اند. در کلیسا، یک لوستر بزرگ هم هست که روی آن تعداد 96 شمع روشن می‌کنند و این شمع‌ها به‌تعبیری برای یادبود از رِمی مقدس (راهب ریمز) است. زندگی سنت رمی در 96 سالگی به پایان می‌رسد. وب‌سایت کلیسای سنت باسیلیک: stremi-reims.cef.fr مکان: ریمز  موقعیت دقیق کلیسای سنت باسیلیک روی نقشه  کلیسای باسیلیک مقدس از نمایی دور  جاهای تاریخی فرانسه تاریخ را علاوه بر کلیساها، در بناهایی که میان شهرهای فرانسه جا خوش کرده‌اند هم می‌شود پیدا کرد. بعضی از این جاهای تاریخی فرانسه به اندازه‌ای مشهورند که به نماد فرانسه تبدیل شده‌اند و بعضی دیگر هم فقط میان خود فرانسوی‌ها شناخته شده است. در این بخش، تعدادی از معروفترین جاهای تاریخی فرانسه را به شما معرفی می‌کنیم. برج ایفل (Eiffel Tower) برج ایفل از مشهورترین جاهای دیدنی فرانسه است و شهرت آن به‌گونه‌ای است که سال‌ها از آن به‌عنوان نماد شهر پاریس می‌شود. بنای این برج برای یک جشنواره طراحی شده بود و قرار بود که به‌صورت موقتی استفاده شود؛ اما از سال 1889 همچنان پابرجاست و امکان ندارد که کسی به پاریس سفر کند و این برج را نبیند. طراحی ایفل توسط معمار فرانسوی گوستاو ایفل انجام شده است و ساخت آن از 1887 تا 1889 به‌طول انجامیده. برای جلوگیری از تخریب بنای برج و از بین رفتن فلزهای آن، هر هفت سال یک‌بار آن را رنگ می‌زنند. جالب است بدانید که در نوادای امریکا، توکیو و حتی کیش خودمان، برج‌های ایفل خارج از فرانسه را ساخته‌اند. در ساختمان برج ایفل فرانسه تعداد 8 هزار قطعه فلز استفاده شده است و تقریباً 10 هزار تُن وزن دارد. زیبایی و ظرافت برج، سبب شده تا به آن لقب «بانوی آهنین» بدهند. ارتفاع ایفل در مجموع به 330 متر می‌رسد و سه سطح دارد که می‌توانید به سطح اول و دوم آن با استفاده از پله و آسانسور برسید. سطح دوم برج، یک رستوران دارد که از استاندارد میشلن یا میشلین (Michelin) برخوردار است. این استاندارد، سطح کیفی رستوران و آشپزهای آن را نشان می‌دهد و از نظر کیفیت آن را ضمانت می‌کند. اگر داخل برج ایفل و طبقات آن رفتید، در صورت تمیزی هوا می‌توانید شعاعی تا حدود 70 کیلومتر اطراف ایفل و از شهر پاریس را ببینید. البته اگر با تور پاریس به این شهر می‌روید، قطعاً زیبایی‌هایی بیشتر از برج ایفل به چشم شما می‌آیند. هزینه بازدید از برج ایفل برای طبقات مختلف، با یکدیگر متفاوت است. اینکه با پله‌ها به طبقات بالایی برج بروید یا اینکه از آسانسور استفاده کنید، روی قیمت‌ها تأثیر می‌گذارد. در ادامه فقط هزینه ورود به طبقه دوم و با استفاده از پله‌ها آمده است که کمترین هزینه محسوب می‌شود. هزینه بازدید از برج ایفل: بزرگ‌سالان، 11.30 یورو؛ جوانان 12 تا 24 سال، 5.60 یورو؛ کودکان 4 تا 11 ساله، 2.80 یورو؛ افراد معلول، 2.80 یورو؛ خردسالان زیر 4 سال، رایگان ساعات بازدید از برج ایفل: از ساعت 09:30 تا 23:00 وب‌سایت برج ایفل: toureiffel.paris مکان: پاریس حقایقی از برج ایفل فرانسه بدانید  موقعیت دقیق برج ایفل روی نقشه  نمایی زیبا از برج ایفل پاریس قلعه چمبرد (Chambord Chateau) قلعه چمبرد فرانسه در اوایل سال‌های 1500 ساخته شده و به سبک رنسانس فرانسه است. این قلعه تعداد 400 اتاق دارد و زمانی که ساخته شده، به‌منظور استراحت شبانه پس از شکار از آن استفاده می‌کردند. چمبرد از شاخص‌ترین قلعه‌های دره لوار است. قلعه چمبرد با باغ‌های اطراف و دریاچه‌ای که روبه‌رویش دارد، منظره‌های شگفت‌انگیزی را ایجاد کرده که جذابیتش را چند برابر کرده است. توجه کنید که پیش از رفتن به مجموعه، از ساعات کاری آن‌ها اطلاعات دقیق به‌دست آورید. ساعت‌ها در ماه‌های مختلف، متغیر هستند. هزینه بازدید از باغ و کاخ چمبرد: 16 یورو ساعات بازدید از کلیسای جامع نتردام ریمز: از 09:00 تا 17:00 وب‌سایت کلیسای جامع نتردام ریمز: chambord.org مکان: چمبرد  موقعیت دقیق قلعه چمبرد روی نقشه  نمایی زیبا از قلعه چمبرد در فرانسه  کاخ و موزه های فرانسه کاخ و موزه ها در فرانسه اهمیت ویژه‌ای دارند. بعضی از آن‌ها شهرت جهانی دارند و آثار بسیار مهمی در خود جای داده‌اند. حتی اگر با تاریخ و آثار موزه‌ای بیگانه باشید، احتمالا نام چندتای آن‌ها به گوشتان خورده است. در ادامه تعدادی از معروف‌ترین کاخ و موزه‌های فرانسه را به شما معرفی می‌کنیم و پیشنهاد می‌کنیم در سفرتان به فرانسه، بازدید از حداقل یکی از آن‌ها را از دست ندهید. موزه لوور (Louvre Museum) ساختمان موزه لوور، در گذشته یک اقامتگاه سلطنتی بوده است و به لطف همین عقبه، بسیاری از آثار آن به تعبیری با مشارکت پادشاهان جمع‌آوری شده‌اند. برای مثال برخی از این آثار، غنایمی هستند که توسط ناپلئون اول به‌دست آمده‌اند و برخی دیگر از آن‌ها، به‌واسطه معاهداتی که در طول سالیان مختلف انجام شده، برای موزه جمع‌آوری شده است. در مجموع حدود 35000 اثر در این موزه وجود دارد که برای بازدید دقیق آن‌ها بیشتر از یک روز یا حتی یک هفته فرصت نیاز دارید. این نکته هم وجود دارد که برخی از سایت‌های فرانسوی، ادعا می‌کنند که موزه فقط بین 5 تا 10 درصد آثارش را نمایش داده است. موزه لوور، از جمله کلکسیون‌های درجه یک هنرهای زیبا محسوب می‌شود. بیشتر کارهای معروف موزه لوور فرانسه از تمدن‌های غرب هستند، مانند مونالیزا اثر داوینچی. با این حال، موزه لوور تعداد هشت بخش اصلی دارد که به نمایش آثار شرقی، آثار مصری، یونان و حتی ایران می‌پردازد. آثار آن هم شامل جواهرات، نقاشی‌ها، عتیقه‌ها، مجسمه‌ها و آثاری دیگر می‌شوند. هزینه بازدید از موزه لوور: ورودی، 17 یورو؛ افراد زیر 18 سال، رایگان ساعات بازدید از موزه لوور: از ساعت 09:00 تا 18:00 و جمعه‌ها تا 21:45؛ سه‌شنبه‌ها تعطیل وب‌سایت موزه لوور: louvre.fr مکان: پاریس  موقعیت دقیق موزه لوور روی نقشه  نمایی زیبا از موزه لوور کاخ ورسای (Versaille Palace) ورسای در واقع نام یک بخش در کشور فرانسه، نزدیک پاریس است. در این بخش، تعدادی از جاهای دیدنی فرانسه قرار دارند که می‌توانید به دلخواه، هریک از آن‌ها را مشاهده کنید و چند ساعتی از گشت‌وگذار خودتان را در ورسای صرف کنید. کاخ ورسای، یکی از زیباترین کاخ‌های فرانسه است که شهرت جهانی دارد. این کاخ و باغ آن به ثبت جهانی رسیده‌اند. کاخ ورسای، در ابتدا ساختمان یا شکارگاهی برای لویی سیزدهم بوده است؛ اما لویی چهاردهم (پادشاه خورشید) دستور بازسازی این بنا و توسعه کاخ را می‌دهد که در نتیجه به یکی از باشکوه‌ترین کاخ‌های دنیا بدل می‌شود. بنا مربوط به قرن 17 است و شکوه و قدرت فرانسه در آن زمان را نشان می‌دهد. جزئیات بنا، تزئینات و زیبایی‌های دیگر آن، از جمله جذابیت‌های ورسای هستند. مجموعه ورسای از بخش‌های مختلفی تشکیل شده است که تالار آینه، چشمه‌های متعدد، باغ‌ها، مجسمه‌ها و قسمت‌های دیگر، آن را تشکیل می‌دهند. اگر در اطراف این کاخ قدم بزنید، می‌توانید دهکده ملکه را هم پیدا کنید. این دهکده در فاصله 2.7 کیلومتری از کاخ ورسای قرار گرفته و پیاده‌روی تا آن حدود 30 دقیقه زمان می‌برد. دهکده به دستور آخرین ملکه یعنی ماری آنتوان ساخته شد و علتش هم برای فرار از زندگی رسمی در کاخ بوده است. توجه کنید که پیش از رفتن به کاخ فرانسه، حتماً از ساعات بازدید و قیمت بلیط‌ها مطمئن شوید، چراکه فصل‌های سال و بخش‌های مختلف کاخ، باعث ایجاد تغییر در قیمت‌ها می‌شوند. معمولاً در تور اروپا این نکته‌ها را در نظر می‌گیرند، در غیر این صورت بهتر است که خودتان هم به این ساعت‌ها دقت کنید. هزینه بازدید از کل مجموعه کاخ ورسای: 21.50 یورو؛ افراد زیر 18 سال، رایگان ساعات بازدید از کاخ ورسای: 09:00 تا 17:30؛ دوشنبه‌ها تعطیل وب‌سایت کاخ ورسای: chateauversailles.fr مکان: ورسای  موقعیت دقیق کاخ ورسای روی نقشه  نمای درونی از کاخ ورسای فرانسه کاخ فونتنبلو (Fontainebleau Palace) در منطقه فونتنبلو، کاخی با همین نام وجود دارد که سیر تاریخی آن بسیار جالب است. این کاخ، جایی است که ناپلئون در آن از سلطنت کناره‌گیری کرد و سپس به البا تبعید شد. تاریخ بنا شدن کاخ به حوالی سال‌های 1130 باز می‌گردد و از کاخ‌های ورسای و لوور قدیمی‌تر است. کاخ فونتنبلو زمانی خانه ماری آنتوان بوده و غیر از او، شخصیت‌های مشهور و غیر مشهور دیگری هم در آن سکونت داشته‌اند. راهرو‌های زیبا و با تزئینات این کاخ، شما را به اتاقی می‌رسانند که زمانی ناپلئون در آن تاج‌گذاری کرده است؛ اما یکی از مهم‌ترین نکات این کاخ، دست‌نخورده باقی ماندن آن است. علاوه بر عمارت کاخ، باغ، جنگل و پارک‌هایی هم در محدوده آن هستند. فونتنبلو تقریباً در فاصله 55 کیلومتری از مرکز پاریس قرار گرفته و دیدن آن را حتماً به گردشگران توصیه می‌کنیم. ساعات بازدید از این مجموعه در ماه‌های مختلف سال، تغییرات اندکی دارد که پیشنهاد می‌کنیم قبل از رفتن به آنجا، حتماٌ از زمانشان آگاه شوید. هزینه بازدید از کاخ فونتنبلو: 14 یورو ساعات بازدید از کاخ فونتنبلو: از 09:00 تا 17:00 وب‌سایت کاخ فونتنبلو: chateaudefontainebleau.fr مکان: فونتنبلو  موقعیت دقیق کاخ فونتنبلو روی نقشه  کاخ فونتنبلو از جاذبه های فرانسه شهرها و مناطق دیدنی فرانسه بعضی شهرها یا مناطق فرانسه به صورت کلی توریستی و دیدنی هستند. بافت شهری، جاذبه‌های متعدد یا حتی حال و هوای ویژه آن‌ها سبب می‌شود به مسافران توصیه شود کل شهرها را بازدید کنند. با این مقدمه، در ادامه شهرها یا مناطقی را به شما معرفی می‌کنیم که بازدید از کل آن‌ها توصیه می‌شود. بنابراین، لازم است زمان زیادی را برای بازدید از این مناطق در نظر بگیرید. جزیره سنت میشل (Saint Michel) سنت میشل، جزیره‌ای است که هیچ گردشگری نباید دیدن آن را از دست بدهد. در این جزیره، باغ‌های میوه، مراتع، قلعه تاریخی و خانه‌های بسیار زیبایی هستند که جذابیت بسیاری را به سنت میشل بخشیده‌اند. بخش‌های مختلف این جزیره بین قرن 11 و 13 ساخته شده‌اند و مهم‌ترین سازه در سنت میشل، کلیسا و صومعه‌اش است. راه ارتباطی به سنت میشل، پلی است که در سال 1879 ساخته شده است. جزیره، حدود 80 متر بالاتر از سطح آب است و به آن، هرم دریا هم می‌گویند. یکی از نکات جالب درباره جزیره سنت میشل، وجود دیوار دفاعی در اطراف آن است. کلیسای این جزیره، از مهم‌ترین کلیساها برای مسیحیان و زیارت کردنشان است. همچنان مسیحیانی هستند که طبق سنت‌های قدیمی، با پای برهنه طول خلیج اینجا را طی می‌کنند. برای اینکه از پاریس به سنت میشل بیایید، حدود 4 ساعت زمان نیاز دارید. بخشی از این مسیر را باید با قطار و بخش دیگر آن را با اتوبوس طی کنید.  موقعیت دقیق سنت میشل روی نقشه  نمایی زیبا از سنت میشل در نورماندی شهر تاریخی استراسبورگ (Strasbourg Historic Town) در مرکز قسمت قدیمی این شهر، می‌توانید فرهنگ و تاریخ فرانسه و حتی آلمان را مشاهده کنید. یکی از بهترین کارهایی که هنگام مشاهده این شهر به شما پیشنهاد می‌کنیم، پرسه‌زدن در کوچه‌پس‌کوچه‌ها و قسمت‌های مختلف بخش قدیمی استراسبورگ است. روی سنگ‌فرش‌های قرون وسطایی راه بروید و سر از مسیرهای پرپیچ‌وخم و بافت جذاب شهر در آورید. خانه‌های نیمه‌چوبی و ساختمان‌هایی از قرن دوازده و پانزده، کلیساهای باستانی، میدان‌هایی که پر از کافه‌هایی با صندلی‌های بیرون چیده شده هستند و قسمت‌های دیگر، همگی بخش‌هایی از تکه قدیمی شهر استراسبورگ به‌حساب می‌آیند. استراسبورگ، شهری است که با قدم گذاشتن در آن به چند قرن قبل می‌روید.  موقعیت بخش‌های تاریخی شهر استراسبورگ  خانه‌های نیمه‌چوبی و زیبای شهر استراسبورگ شهر لیون (Lyon City) شهر لیون به‌عنوان سومین شهر بزرگ فرانسه و یکی از مقاصد جذاب برای گردشگران شناخته می‌شود. این شهر، جذابیت‌های مختلفی دارد که افراد را با سلیقه‌های مختلف به آنجا می‌کشاند. لیون برای شکم‌پرست‌ها به‌نوعی بهشت محسوب می‌شود، چراکه تعداد زیادی رستوران دارد. شما در لیون امکان این را دارید که غذاهای محلی و منطقه‌ای فرانسه را تجربه کنید. برخی از رستوران‌های شهر لیون فرانسه، استاندارد میشلین دارند و این گواه از کیفیتشان دارد. از طرف دیگر، پیشنینه تاریخی شهر، آن را برای کسانی جذاب می‌کند که به تاریخ علاقه دارند. وجود خانه‌های رنسانسی، خرابه‌های رومی و مانند آن‌ها از جمله این موارد هستند. در لیون، یکی از قدیمی‌ترین موزه‌های استودیو فیلم‌سازی هم وجود دارد. موزه‌های دیگری هم در شهر لیون هستند که در آن‌ها آثاری از قرن 14 تا 20 پیدا می‌کنید.  موقعیت دقیق شهر لیون روی نقشه  کوچه‌پس‌کوچه‌های شهر لیون شهر آرلس (Arles City)  شهر آرلس نزدیک منطقه کمرگو است. آرلس به ثبت جهانی رسیده و همین امر اهمیت آن را بیشتر می‌کند. در این شهر، فروشگاه‌های مختلف و رستوران‌های متفاوت هم وجود دارد. در شهر آرلس می‌توانید نمایی از یک شهر قدیمی را مشاهده کنید و خود را در زمان‌های گذشته تصور کنید. نکته بسیار جالبی که باید درباره آرلس بدانید، آن است که این شهر، شهری بوده که وینسنت ون‌گوگ برای برخی از آثارش از آن الهام می‌گرفته است.  موقعیت دقیق رستوران آرلس روی نقشه  بخش‌هایی از شهر آرلس شهر کارکاسونه (Carcassonne City) کارکاسونه از دیگر مکان های دیدنی فرانسه است که می‌توانیم آن را کمی شبیه به دیزنی‌لند پاریس بدانیم. به محض ورود به کارکاسونه می‌توانید خودتان را در قرون وسطی تصور کنید و با هر قدمی که بر سنگ‌فرش‌ها می‌گذارید، یک گام بیشتر به گذشته بازگردید. قلعه کارکاسونه 52 برج دارد که تعدادی از آن‌ها هم در قرن 19 بازسازی شدند. یک پل متحرک برای این دژ وجود دارد که باید از روی آن قدم بردارید و داخل قلعه شوید. این قلعه، بیشتر شبیه به یک افسانه است تا واقعیت.  موقعیت دقیق کارکاسونه روی نقشه  شهر کارکاسونه از بهترین جاهای دیدنی فرانسه شهر آنسی (Annecy City) شهر آنسی با طبیعت و مناظری که دارد، توجه گردشگران و مسافران فرانسه را به خود جلب کرده است. مرتفع‌ترین کوه در قسمت کوهستانی این شهر قرار دارد و ارتفاع آن به حدود 4 هزار و 810 متر می‌رسد. در این شهر می‌توانید دریاچه کریستالی آنسی، دره‌ها و آبشارهای آن را مشاهده کنید. با در نظر گرفتن طبیعت این شهر، شما می‌توانید ورزش‌ها و تفریحات گوناگونی را هم انجام دهید. کوه‌نوردی، اسکی، دوچرخه‌سواری، سورتمه، از جمله ورزش‌هایی هستند که در شهر آنسی از آن‌ها استقبال می‌کنند و ظرفیت انجام آن‌ها وجود دارد. شهر آنسی را با بافتی که دارد، به‌عنوان ونیز آلپ هم می‌شناسند. خانه‌هایی که در این شهر می‌بینید، راه‌ها و کانال‌های ارتباطی، همگی جذابیت‌های خاص خودشان را دارند و برای بازدیدکنندگان جاذبه‌های متفاوتی به‌شمار می‌آیند. اگر به قسمت قدیمی شهر بروید، می‌بینید که آنجا از هر رشدی که آن را از اصالتش خارج کند، به‌دور مانده است. برای درک بهتر این شهر، بهتر است با قدم‌هایتان نقطه‌نقطه آن را جستجو کنید. ساختمان‌ها، درختان و انعکاس عکس کوه‌ها را در آب دریاچه‌ها ببینید و آن‌ها را در خاطره‌تان ثبت کنید.  موقعیت دقیق شهر آنسی روی نقشه  شهر آنسی، از مکان های دیدنی فرانسه شهر کن (Cannes City) کن از شناخته‌شده‌ترین شهرهای فرانسه است که عمده دلیل شهرت آن هم جشنواره سالانه فیلمش به‌شمار می‌آید. جشنواره کن، هرساله بین اردیبشهت تا خرداد برگزار می‌شود و در این بازه زمانی، می‌توانید هنرمندان مطرح دنیا را در فرش قرمزها و مراسم کن از نزدیک ببینید. جدای از این مراسم، هتل‌های فوق‌العاده این شهر، بوتیک‌های شگفت‌انگیزش و رستوران‌های آن بسیاری از مسافرانی را که به فرانسه سفر کرده‌اند، به اینجا می‌کشاند. اگر به هیچ‌کدام از این مواردی که اشاره کردیم، علاقه‌ای ندارید، از سواحل این شهر استفاده کنید و از قدم‌زدن در کنار آن‌ها لذت ببرید.  موقعیت دقیق شهر کن فرانسه روی نقشه  شهر کن از جاهای دیدنی فرانسه جاهای طبیعی فرانسه  طبیعت فرانسه هم به اندازه تاریخ و آثار متنوعش، دیدنی و زیباست. این کشور برای عاشقان طبیعت به اندازه علاقمندان به شهرگردی، جاذبه دارد. طبیعت بی‌نظیر فرانسه مدیون موقعیت جغرافیایی این کشور در میانه اروپا است که هم مناظر کوه‌های آلپ را می‌توانید داشته باشید و هم سواحل متنوع. در ادامه، تعدادی از محبوب‌ترین مناظر طبیعی فرانسه را به شما معرفی می‌کنیم که می‌توانید آن‌ها را در برنامه سفرتان قرار دهید. منطقه پرووانس (Provence Region) تصویر این دشت‌های لوندر آن قدر در جاهای مختلف از جمله بکگراند ویندوز استفاده وعادی شده که باعث شده هیچ وقت به این فکر نکنیم که این تصویر زیبا کجاست. دشت‌های لوندر یا همان اسطوخودوس، از دیدنی‌ترین مناظری هستند که نباید آن‌ها را در منطقه پرووانس فرانسه از دست بدهید. دشت‌های لوندر را می‌توانید در تابستان مشاهده و بوی خوش رایحه آن‌ها را استشمام کنید. البته این نکته را باید در نظر بگیرید که افزون بر اسطوخودوس، مزرعه گل‌های آفتابگردان، درختان زیتون و بوته‌های رزماری از دیگر مناظر تماشایی در این منطقه هستند. فراموش نکنید که بسیاری از این قسمت‌‌‌ها، الهام‌بخش هنرمندانی مثل پابلو پیکاسو هم بوده‌اند.  موقعیت دقیق منطقه پرووانس روی نقشه  دشت‌های اسطوخودوس منطقه کمرگو (Camargue Region) منطقه کمرگو به واسطه طبیعت و حیات‌وحشی که دارد، منظره‌های کم‌نظیری را پیش چشمان شما به نمایش می‌گذارد و از بهترین گزینه‌ها برای کسانی است که تور فرانسه نوروز گرفته‌اند. اگر دوست دارید که هوای پاک استشمام کنید و دویدن آزادانه اسب‌های وحشی را ببینید، حتماً به این منطقه بروید. در اینجا حدود 300 نوع پرنده مختلف هم وجود دارد که کمرگو را به محل مناسبی برای پرنده‌نگری تبدیل می‌کند. فراموش نکنید که این منطقه، محافظت شده است.   موقعیت منطقه کمرگو دره لوار (Loire Valley) دره لوار که به فرانسوی لوآغ خوانده می‌شود، یکی دیگر از جاهای دیدنی فرانسه است که به ثبت جهانی درآمده است. این دره، قلعه‌های بسیاری را در خودش جای داده که هر کدام از آن‌ها زیبایی مسحورکننده‌ای دارند. بیشتر این قلعه‌ها بین قرن‌های 15 و 16 ساخته شده‌اند و چون از شهر پاریس فاصله دارند، در حین جنگ از بین نرفته‌اند. بیشتر این قلعه‌ها در مراتع سرسبز و جنگل‌های دره لوار فرانسه پراکنده شده‌اند. دره لوار، از جاهای دیدنی فرانسه است که در یونسکو هم ثبت شده است.   موقعیت دقیق دره لوار روی نقشه  نمایی از قلعه‌ای در دره لوار سخن آخر چه با تور فرانسه به این کشور بروید، چه به‌صورت شخصی، می‌توانید با شناخت بهترین جاهای دیدنی فرانسه، سفرتان را به‌یادماندنی کنید. کشور فرانسه به‌خودی‌خود مثل یک موزه است که این موزه دسته‌بندی‌های پرشماری دارد و از طبیعت گرفته تا شهرهایی با معماری غنی، جاذبه‌های متنوعی را در بر می‌گیرد. از هر نوع و شکلی که هوس کنید، در این کشور و مناطق مختلف آن، جاهای دیدنی پیدا می‌کنید. کافی است که پیش از رفتن، اطلاعات لازم را به‌دست آورید و راهنمای سفر به فرانسه را به دقت مطالعه کنید.   تألیف: تیم نویسندگان لست‌سکند
https://lastsecond.ir/blog/10449-cheapesthotel-in-kish,10 هتل مناسب برای کاهش هزینه‌ها در کیشجستجو برای هتل ارزان کیش با وجود هزینه‌های زیادی که ممکن است سفر روی دست شما بگذارد، مسئله‌ای منطقی به نظر می‌رسد. تفریحات رنگارنگ و جاذبه‌های زیاد ممکن استفاده از تور کیش را برای بسیاری از افراد تبدیل به یک آرزوی نه‌ چندان در دسترس کند، اما همیشه راهی هست! اگر برنامه دارید یک سفر اقتصادی به جزیره کیش داشته باشید، بهتر است پیش از رفتن، به فکر برنامه‌ریزی باشید تا بتوانید با کاهش هزینه‌های غیرضروری بیشتر از همیشه از سفر لذت ببرید. یکی از راه‌های کاهش هزینه سفر، پیش‌بینی هزینه‌های ثابت مانند وعده‌های غذایی یا اقامت است. اگر شما بتوانید به شکلی این هزینه‌ها را کاهش دهید، بودجه  قابل‌توجهی در جیبتان خواهد بود که می‌تواند در جاهای بهتری مانند تفریحات یا جاهای دیدنی خرج شود. به همین دلیل هم در این مطلب از مجله لست سکند ما 10 مورد از ارزان‌ترین هتل‌های کیش را باهم بررسی خواهیم کرد. آنچه در ادامه مطلب خواهید خواند  هتل فانوس کیش هتل گلدیس کیشهتل ستاره کیش هتل لوتوس کیش هتل پانیذ کیشهتل ققنوس کیش هتل آفتاب شرق کیشهتل سیمرغ کیشهتل آرامیس کیشهتل شایلی کیش هتل فانوس کیش هتل فانوس کیش را می‌توان یک هتل‌ ارزان کیش دانست، پس اگر قصد دارید به جای هزینه‌های زیاد اقامت، پول‌هایتان را در تفریحات آبی کیش یا دیگر تفریحات آن خرج کنید، هتل فانوس انتخاب خوبی است به ویژه اگر تصمیم دارید از تور کیش نوروزی استفاده کنید که  در آن زمان اغلب قیمت ها سر به فلک می‌کشد. بد نیست بدانید این هتل 2 ستاره در سال 77 افتتاح شد و چند سال پیش در اواخر دهه 90 بازسازی شده است و امکانات خوبی را باتوجه‌به میزان بودجه‌ای که در نظر گرفته‌اید، ارائه می‌دهد. در این هتل ارزان در کیش، به غیر از امکانات ابتدایی و رفاهی که برای هر اتاق در نظر گرفته شده شما می‌توانید از کافی‌شاپ و رستوران آلاچیق‌هایی که در فضای سبز محوطه تعبیه شده استفاده کنید. هتل فانوس دسترسی خوبی به جاهای دیدنی کیش دارد و با یک سواری کوتاه می‌توانید از بسیاری از آن‌ها از جمله اسکله میرمهنا و شهر باستانی حریره دیدن کنید. حداقل هزینه برای رزرو اتاق: 900 هزار تومان  شماره تماس: 07644430200 فاصله از دریا: 1.5  کیلومتر فاصله از نزدیک‌ترین مرکز خرید: 3 کیلومتر ستاره‌های هتل: 2 ستاره لیست جاهای دیدنی کیش   موقعیت دقیق هتل فانوس کیش  هتل فانوس از ارزانترین هتل های کیش  هتل گلدیس کیش هتل گلدیس یکی از ارزان ترین هتل های کیش است که شما می‌توانید در جزیره پیدا کنید. این هتل جزو هتل‌های قدیمی جزیره است که در سال 54 افتتاح شده است؛ اما در سال‌های گذشته بازسازی شد. هتل گلدیس، بیش از 70 اتاق دارد که با در نظر گرفتن فضای سبز مناسب و آلاچیق، تلاش کرده است تا فضایی مناسب برای گذران وقت مسافران بسازد. این هتل به غیر از اینکه عنوان هتل ارزان کیش را یدک می‌کشد، مزیت‌هایی مانند ترانسفر رایگان و همچنین مسیرهای مناسب سازی شده برای معلولان را هم در نظر گرفته است. از طرف دیگر دسترسی خوبی به بندرگاه و مراکز خرید کیش از جمله مرکز خرید دامون دارد. یکی از مواردی در تجربه ثبت شده مسافران در این هتل دیده می‌شود، رضایت آن‌ها از دلبازی اتاق‌ها است. پیشنهاد ما به شما این است که برای کاهش هزینه نه فقط از این هتل ارزان کیش استفاده کنید بلکه به سراغ تور اقساطی کیش هم بروید. حداقل هزینه برای رزرو: 900 هزار تومان شماره تماس: 07644423237 فاصله از دریا: 900 متر فاصله از نزدیک‌ترین مرکز خرید: 400 متر ستاره‌های هتل: 3 ستاره  موقعیت دقیق هتل گلدیس کیش  گلدیس یک هتل ارزان کیش هتل ستاره کیش برای پیدا کردن هتل ارزان کیش می‌توانید به سراغ هتل ستاره کیش هم بروید. این هتل، امکانات اولیه و استانداردی را در اختیار مسافران می‌گذارد. علاوه بر آن، کافی‌شاپ هتل هم جای خوبی برای گذران وقت مسافران دارد. چنین هتل‌هایی بهترین جاها برای اقامت در فصل‌های خرید است، مثلاً اگر شما از تور اسفند کیش استفاده کرده باشید، به خوبی می‌دانید که این موقع سال بهترین وقت خرید در کیش است و بهتر است به جای استراحت در هتل، بیشتر مشغول خرید شوید. شما در صورت اقامت در این هتل، در فاصله نزدیکی از برخی از مراکز خرید و گردشگری اقامت خواهید داشت، از جمله بازار حافظ و اسکله مرجان. حداقل هزینه برای رزرو اتاق: 950 هزار تومان شماره تماس: 07644483075 فاصله از دریا: 1.7 کیلومتر فاصله از نزدیک‌ترین مرکز خرید: 600 متر ستاره‌های هتل: 2 ستاره موقعیت دقیق هتل ستاره کیش   هتل ستاره کیش یکی از هتل های ارزان قیمت کیش  هتل لوتوس کیش از ارزانترین هتل های کیش می‌توان به هتل لوتوس کیش اشاره کرد. هتلی که تا امروز توانسته امکانات خوبی را به عنوان امکانات رفاهی اولیه در اختیار مسافران بگذارد. هتل لوتوس کیش علاوه بر خدمات اولیه، ترانسفر فرودگاهی را هم برای مسافران در نظر گرفته است. این هتل دسترسی راحتی به مراکز تفریحی مانند پارک دلفین کیش و اسکله تفریحی دارد. موقعیت جغرافیایی مناسب این هتل می‌تواند عامل مهمی در انتخاب هتل ارزان کیش باشد.  معماری هتل لوتوس کیش از دوران هخامنشیان و ایران باستان الهام گرفته شده است و در سه طبقه و 72 اتاق به گردشگران خدمات گوناگونی را ارائه می دهد. جالب است بدانید که با وجود قیمت مناسب هتل لوتوس و اینکه شاید نامش در لیست بهترین هتل های ساحلی کیش نباشد؛ اما در اکثر سایت و پلتفرم‌های مربوط به اقامت مسافران، نظرات مثبتی درباره این هتل داشته‌اند.  حداقل هزینه برای رزرو اتاق: 1 میلیون تومان  شماره تماس : 07644421239 فاصله از دریا: 15 دقیقه فاصله از نزدیک ترین مرکز خرید: 700متر ستاره های هتل: 3ستاره موقعیت دقیق هتل لوتوس   یکی از ارزانترین هتل های کیش، هتل لوتوس  هتل پانیذ کیش در لیست هتل های ارزان قیمت کیش باید به نام هتل پانیذ هم اشاره کرد. این هتل 2 ستاره در نزدیکی رویا مال قرار دارد. البته نه فقط نزدیکی به رویا مال، بلکه در کل قرار گرفتن در منطقه‌ای پر از مرکز خرید، موقعیت هتل پانیذ را به موقعیت خاص و جذاب در میان هتل های ارزان کیش تبدیل کرده است. این هتل 2 ستاره، احتمالاً برای کسانی بیشتر جذاب است که ترجیح می‌دهند برای اقامت، هزینه‌ای کمتر کنند و تمام روز خود را در میان مراکز خرید و تفریحات رایگان کیش بگذرانند.  حداقل هزینه برای رزرو اتاق: 1 میلیون تومان  شماره تماس: 07644467381 فاصله از دریا: 15 دقیقه فاصله از نزدیک‌ترین مرکز خرید: 80 متر ستاره‌های هتل: 2 ستاره  موقعیت دقیق هتل پانیذ کیش  پانیذ هتل های ارزان قیمت کیش هتل ققنوس کیش هتل ققنوس کیش هم یکی از هتل های ارزان کیش است. این هتل در نزدیکی دریا قرار دارد و در دو طبقه و 60 واحد طراحی شده است. اگر از محل اقامتتان، انتظار تفریحات لوکس داخل هتل را نداشته باشید و جاذبه های خارج کیش برایتان دیدنی‌تر باشد، این هتل مناسب است. از طرف دیگر، سوئیت های 4 یا 5 نفره هتل ققنوس برای کسانی که گروهی سفر می‌کنند، می‌تواند به صرفه باشد و تا اندازه زیادی در کاهش هزینه‌ها تاثیر بگذارد. فراموش نکنید استفاد از هتل ارزان کیش، راه خوبی است تا در سفر کمتر زمان خودتان را در هتل بگذارنید و به جای آن از جاذبه‌ها و تفریحات استفاده کنید.  حداقل هزینه برای رزرو اتاق: ۱ میلیون و ۲۰۰ هزار تومان شماره تماس : 07644421774 فاصله از دریا: 10 دقیقه فاصله از نردیک ترین مرکز خرید: 900 متر ستاره‌های هتل: 2 ستاره موقعیت دقیق هتل ققنوس کیش  هتل ققنوس از بهترین هتل های ارزان کیش  هتل آفتاب شرق کیش هر چند که دیگر از بین ارزان‌ترین هتل‌های کیش، مجبور به انتخاب از بین هتل‌هایی با متوسط قیمت بالاتر از یک میلیون تومان هستیم؛ اما به این معنا نیست که به جای هتل ارزان کیش مجبوریم به سراغ هتل‌های لوکس و گران‌قیمت برویم. هنوز هم هتل‌های خوبی با قیمت‌های منطقی در جزیره پیدا می‌شوند. برای مثال، هتل آفتاب شرق کیش یکی از هتل‌هایی است که می‌تواند در لیست ارزان ترین هتل کیش به عنوان انتخاب شما قرار بگیرد. این هتل سه ستاره در منطقه بومی‌نشین کیش قرار دارد و به شما این فرصت را می‌دهد که با فرهنگ بومی منطقه بیشتر آشنا شوید. اگر در هتل آفتاب شرق اقامت داشته باشید، می‌توانید به راحتی، شهر زیر زمینی کاریز، بازار عرب‌ها و کشتی یونانی را در برنامه‌تان قرار دهید.  حداقل هزینه برای رزرو اتاق: ۱ میلیون و ۴۰۰ هزار تومان شماره تماس: 07644434100 فاصله از دریا: 20 دقیقه فاصله از نزدیک‌ترین مرکز خرید: 1.4 کیلومتر ستاره‌های هتل: 3 ستاره  موقعیت دقیق هتل آفتاب شرق  هتل آفتاب شرق یک هتل ارزان کیش  هتل سیمرغ کیش هتل سیمرغ شاید ارزانترین هتل کیش نباشد؛ اما یک مزیت مهم دارد، اینکه در دسته هتل‌های ساحلی قرار می‌گیرد و شما با طی فاصله کوتاهی می‌توانید خودتان به ساحل سیمرغ جزیره کیش برسانید. این مجموعه شاید چندان به مراکز خرید نزدیک نباشد؛ اما نزدیکی به ساحل این مسئله را جبران می‌کند. نکته دیگری که در این هتل باید به آن توجه فضای خانوادگی آن است، به صورتی که امکان پذیرش گروه‌های مجردی در آن وجود ندارد؛ بنابراین اگر قصد دارید با حداقل هزینه یک سفر مفرح خانوادگی به جزیره کیش داشته باشید، هتل سیمرغ انتخاب خوبی برای شما خواهد بود.   حداقل هزینه برای رزرو اتاق: ۱ میلیون و ۴۰۰ هزار تومان شماره تماس: 07644465181 فاصله از دریا: 1 دقیقه فاصله از نزدیک‌ترین مرکز خرید: 2 کیلومتر ستاره‌های هتل: 3 ستاره   موقعیت دقیق هتل سیمرغ   سیمرغ یک مورد از هتل ارزان در کیش هتل آرامیس کیش شاید هتل آرامیس جزو بهترین هتل های کیش نباشد؛ اما برای صرفه جویی در هزینه‌ها ایده خوبی است. این نکته را به خاطر داشته باشید که اگر بخواهید در بهترین مراکز خرید کیش بگردید، احتمالاً زمان زیادی برای گذراندن در هتل ندارید و بیشتر وقت شما صرف گشت‌وگذار خواهد شد. هتل آرامیس در واقع یک هتل 4 ستاره است که با توجه به قیمتی که برای رزرو اتاق‌هایش در نظر گرفته، در دسته هتل‌های اقتصادی قرار می‌گیرد. این هتل امکاناتی از قبیل مینی‌بار  و یخچال و مبلمان و سایر وسایل رفاهی را برای مسافران در نظر گرفته است و به غیر از آن، شما می‌توانید از چایخانه و کافی‌شاپ هتل هم استفاده کنید. یکی از مزیت‌های این هتل، موقعیت آن از لحاظ دسترسی است به‌طوری‌که در فاصله کمی از پلاژ آقایان و مراکز خریدی از جمله پارسیس، پردیس و رویا است. حداقل هزینه برای رزرو اتاق : ۱ میلیون و ۵۰۰ هزار تومان شماره تماس :۷۶۴۴۴۲۴۵۱۷ فاصله از دریا: 900 متر  فاصله از نزدیک‌ترین مرکز خرید: 50 متر ستاره‌های هتل: 4 ستاره  موقعیت دقیق هتل آرامیس کیش  آرامیس از بهترین هتل های ارزان کیش  هتل شایلی کیش آخرین مورد از هتل‌ های ارزان کیش، هتل شایلی است. این هتل، انتخاب‌های مختلفی از جمله اتاق و سوئیت را در اختیار مسافران می‌گذارد. هتل شایلی از نظر موقعیت قرارگیری در میان مراکز خرید، جایگاه خوبی دارد و شما می‌توانید به‌سادگی در میان آن‌ها تردد کنید. بنابراین اگر از سفر به کیش تنها قصد خرید را دارید می‌توانید طوری برنامه‌ریزی کنید که تمام روز را در میان پاساژها بگذرانید و برای استراحت شبانه به این هتل بیاید. هتل شایلی تنها 39 اتاق دارد و این خلوتی می‌تواند یک ویژگی مثبت تلقی شود؛ چرا که ممکن است شلوغی برهم زننده آرامش نسبی محیط باشد.  حداقل هزینه برای رزرو اتاق: ۱ میلیون و ۵۰۰ هزار تومان شماره تماس: 07644423411 فاصله از دریا: 11 دقیقه فاصله از نزدیک‌ترین مرکز خرید: 1 کیلومتر ستاره‌های هتل: 3 ستاره  موقعیت دقیق هتل شایلی   یکی از هتل های ارزان قیمت کیش، هتل شایلی سخن آخر برای پیدا کردن ارزانترین هتل کیش عجله نکنید، برای کاهش هزینه‌های اقامت، راه‌های مختلفی وجود دارد. از جمله انتخاب انواع دیگری از اقامتگاه از جمله اقامتگاه‌های بومگردی و سنتی و همین‌طور اجاره ویلا در کیش شما را به هزینه‌های کمتر ممکن است برساند. اما این مطلب برای کسانی است که دوست دارند امکانات استاندارد یک هتل را در سفر خود در اختیار داشته باشند و صد البته از نظر هزینه‌ای هم قصد دارند تا یک سفر اقتصادی را تجربه کنند. پیشنهاد ما برای شما بر اساس تجربه مسافران قبلی به جزیره این است که پیش از سفر نیازهای خود را به خوبی شناسایی کنید و این مسئله را در نظر بگیرید که طبیعتاً امکانات یک هتل ارزان کیش را نمی‌توان با هتل‌های پنج ستاره مقایسه کرد! تلاش ما بر این بود تا 10 مورد از هتل‌های ارزان کیش را به شما معرفی کنیم؛ اگر تجربه‌ای از اقامت در این هتل‌ها دارید، لطفا از تجربه‌تان برای ما بگویید.   تألیف: تیم نویسندگان لست‌سکند
https://lastsecond.ir/blog/10141-best-iranian-restaurants-in-yerevan,بهترین رستوران‌های ایرانی ارمنستان را بشناسیدرستوران های ایرانی در ایروان، برای آن‌دسته از افرادی مناسب هستند که حاضر نیستند از غذای ایرانی در هر حالتی بگذرند. بدون شک یکی از جذابیت‌های هر سفر، امتحان کردن غذاهای محلی و مخصوص آن منطقه است؛ اما اگر حاضر نیستید غذای ایرانی را با هر خوراک دیگری جایگزین کنید یا اینکه به‌مدت طولانی در یک کشور خارجی دیگر اقامت داشته‌اید و دل‌تنگ غذا و رستوران‌‌های ایرانی شده‌اید، در این مطلب از لست سکند به طور خلاصه رستوران های ایرانی ایروان را معرفی می‌کنیم. رستوران‌ های ایرانی در ارمنستان معمولاً توسط ایرانیان مقیم همین کشور اداره می‌شوند در نتیجه امکان تجربه یک غذای لذیذ ایرانی را برای شما مهیا می‌کنند. البته فراموش نکنید که علاوه بر گردشگران ایرانی حاضر در ارمنستان، غذای ایرانی در سراسر جهان به‌ویژه کشورهای همسایه ایران، طرفداران زیادی دارد و حتی شهروندان ارمنی هم از رستوران های ایرانی در ارمنستان استقبال می‌کنند. در هر حال اگر خوردوخوراک در سفر با تور ارمنستان دغدغه شماست، تا انتهای این مطلب با ما همراه باشید.  آنچه در ادامه مطلب خواهید خواند  رستوران شیروان (Shirvan Restaurant)رستوران ققنوس (Phoenix Restaurant)رستوران پارس (Pars Restaurant)رستوران چکاوک (Chakavak Restaurant)پیتزا شاه (Shah Pizza)رستوران آریا (Arya Restaurant)رستوران خاتون (Khatoon Restaurant)رستوران یاسمن (Yasmine Restaurant)رستوران شرپ (Sherep Restaurant) رستوران شیروان (Shirvan Restaurant) با یکی از شناخته‌شده‌ترین رستوران‌ های ایرانی در ارمنستان شروع می‌کنیم. رستوران شیروان با بیش از یک دهه سابقه، یکی از بهترین رستوران های ایرانی ارمنستان است. رستوران شیروان مانند رستوران‌های سنتی داخل ایران، منویی متنوع با طیف مطلوبی از انواع غذاهای ایرانی، مانند انواع چلوکباب‌ها، خورش‌ها، سالادها، آبگوشت، ارائه می‌دهد. لازم است بگوییم که این غذاها به‌صورت حلال تهیه می‌شوند، پس کسانی که به این موضوع حساس هستند، بدون هیچ مشکلی می‌توانند از غذاهای این رستوران استفاده کنند. امتیاز رستوران شیروان در گوگل: 4.6 از 5 ساعت کاری رستوران شیروان: از 11:00 تا 24:00 شماره تماس رستوران شیروان: 582565-010 وب‌سایت رستوران شیروان: shirvan-persian-restaurant.business.site  موقعیت دقیق رستوران شیروان روی نقشه  نمونه‌ای از غذای یک رستوران ایرانی در ایروان  فضای داخلی شیروان، رستوران ایرانی ایروان رستوران ققنوس (Phoenix Restaurant) رستوران فونیکس، جزو بهترین رستوران های ایرانی ایروان است. برتری درخور توجه این رستوران، منوی آن است که تنوع فوق‌العاده زیادی دارد. در رستوران فونیکس ایروان می‌توانید انواع غذاهای ایرانی از جمله بسیاری از کباب‌ها، خورشت‌ها، کشک بادمجان، را سفارش دهید. اگر هم هوس غذاهای فست‌فودی کرده باشید، باز هم می‌توانید در این رستوران غذاهایی مانند پیتزا، برگر و از این دست غذاهای سریع‌پخت را سفارش دهید. به مواردی که اشاره کردیم، منوی قهوه، بستنی و انواع آبمیوه را هم اضافه کنید. دیگر چه چیزی باقی می‌ماند که امکان سفارش آن را نداشته باشید؟ با این تنوع منو، از کودک تا پیر و جوان، همگی می‌توانند غذاهای دل‌خواهشان را سفارش دهند. فضای رستوران هم فضایی دل‌نشین و دوستانه است و برای جمع‌های خانوادگی و دوستانه مناسب است. امتیاز رستوران ققنوس در گوگل: 4.9 از 5 ساعت کاری رستوران ققنوس: از 12:00 تا 23:30 شماره تماس رستوران ققنوس: 94590497-374+  موقعیت دقیق رستوران فونیکس (ققنوس) روی نقشه  برخی از غذاهای ایرانی رستوران ققنوس  فضای داخلی رستوران فونیکس رستوران پارس (Pars Restaurant) پارس، نام یک رستوران ایرانی در ایروان است که اکثر غذاهای ایرانی را در منوی خود جای داده است. در این رستوران می‌توانید انواع و اقسام کباب‌ها را سفارش دهید و اگر هم از غذاهای کبابی خسته شده‌اید، خورشت‌های موجود در منو بهترین گزینه برای شما هستند. اگر تمایل داشتید، در کنار غذایتان ماست و خیار، سالاد شیرازی، زیتون پرورده یا مواردی دیگر سفارش دهید و سفره‌ای ایرانی تدارک ببینید. یکی از کارهایی که در این رستوران ایرانی در ایروان انجام می‌شود، درست کردن ساندویچ کباب است. در این حالت، شما به‌جای خوردن کباب با چلو، کباب را به‌صورت ساندویچی میل می‌کنید. اگر هم به غذاهای دریایی علاقه دارید، در منوی رستوران پارس چند نوع ماهی مختلف وجود دارد که با توجه به ذائقه‌تان می‌توانید هر کدام از آن‌ها را سفارش دهید. امتیاز رستوران پارس در گوگل: 4.7 از 5 ساعت کاری رستوران پارس: از 11:00 تا 23:00 شماره تماس رستوران پارس: 275275-010 وب‌سایت رستوران پارس: pars-restaurant.business.site  موقعیت دقیق رستوران پارس روی نقشه  برخی از غذاهای رستوران پارس  نمایی از فضای رستوران پارس رستوران چکاوک (Chakavak Restaurant) برای شروع یک روز کامل و پرانرژی، راه‌های زیادی وجود دارد. یکی از این راه‌ها خوردن کله‌پاچه است که طرفداران کمی هم ندارد. این غذا برای خیلی از ما ایرانی‌ها خواستنی و لذیذ است و البته عده‌ای هم هستند که تمایل چندانی به آن ندارند. در رستوران چکاوک، می‌توانید کله‌پاچه بخورید و اگر هم علاقه‌ای به آن ندارید، دیزی، چلوکباب‌ها، خورشت‌های مختلف، از دیگر غذاهای منوی این رستوران هستند. نکته‌ای که باید به آن توجه کنید، این است که برای سفارش برخی از غذاها مانند کله‌پاچه، باید پیش از رفتن به رستوران از موجود بودنش در همان روز مطلع شوید. این رستوران ایرانی در ایروان، با غذاهایش فضای ایران را برای شما تداعی می‌کند. امتیاز رستوران چکاوک در گوگل: 4.0 از 5 ساعت کاری رستوران چکاوک: از 10:00 تا 24:00 شماره تماس رستوران چکاوک: 93782327-374+ قیمت غذا در ارمنستان چقدر است؟  موقعیت دقیق رستوران چکاوک روی نقشه  نمونه‌ای از غذای رستوران چکاوک  بخش‌هایی از فضا و وعده‌های این رستوران رستوران شهرزاد (Shahrzad Restaurant) برای انتخاب یک رستوران خوب، مؤلفه‌های مختلفی تأثیرگذار هستند. مهم‌ترین این مؤلفه‌ها کیفیت و طعم غذا است. اما علاوه بر لذیذ بودن غذا، محیط و فضای رستوران هم برای خیلی از افراد از اهمیت ویژه‌ای برخوردار است. این رستوران ایرانی ایروان یعنی رستوران شهرزاد، هم کیفیت مطلوبی دارد و هم فضایی گرم و صمیمی را برای مشتریانش فراهم کرده است. منوی رستوران شهرزاد مفصل است و غیر از غذاهای معمول مانند کباب‌ها و خورشت‌ها، می‌توانید غذاهایی مانند استانبولی هم سفارش دهید. امتیاز رستوران شهرزاد در گوگل: 4.1 از 5 ساعت کاری رستوران شهرزاد: از 11:00 تا 04:00 صفحه اینستاگرام رستوران شهرزاد: restaurant_club_shahrzad@  موقعیت دقیق رستوران شهرزاد روی نقشه  قورمه‌سبزی رستوران شهرزاد  نمای داخلی رستوران شهرزاد پیتزا شاه (Shah Pizza) خیابان ماشتوتس ایروان یکی از طویل‌ترین و معروف‌ترین خیابان‌های ارمنستان است که احتمال گذر هر گردشگری در تور ایروان به آن میفتد. چنانچه شما هم طی مسیرتان به خیابان ماشتوتس برخوردید، می‌توانید سری هم به رستوران ایرانی پیتزا شاه بزنید. پیتزا شاه یکی دیگر از رستوران ‌های ایرانی ایروان است که ضمن تهیه غذاهای حلال از دکوراسیون جذاب و منوی متنوعی برخوردار است که شامل غذاهای سنتی و فرنگی می‌شود. امتیاز فست‌فود پیتزا شاه در گوگل: 3.4 از 5 ساعت کاری فست‌فود پیتزا شاه: از 10:00 تا 24:00 شماره تماس فست‌فود پیتزا شاه: 10500207-374+  موقعیت دقیق رستوران شاه پیتزا روی نقشه  نمونه‌ای از پیتزاهای شاه پیتزا  فضای داخلی شاه پیتزا  رستوران آریا (Arya Restaurant) یکی از باسابقه‌ترین رستوران ‌های ایرانی ایروان، کافه‌رستوران آریا است که جایگاه خود را در بین گردشگران و حتی ارمنی‌ها هم پیدا کرده است. کافه رستوران آریا از سال 2004 افتتاح شده است و دو طبقه مختلف و یک کافه‌بار دارد. بازدیدکنندگان در بخش رستوران می‌توانند غذاهای سنتی ایرانی، اروپایی و ارمنی را میل کنند و در قسمت کافه‌بار رستوران، نوشیدنی و اسنک سفارش دهند. ساعت کاری رستوران آریا: تا اطلاع ثانوی، بسته است شماره تماس رستوران آریا: 10568013-374+  موقعیت دقیق رستوران خاتون روی نقشه  نمونه‌ای از غذاهای رستوران خاتون  آریا از بهترین رستوران های ایرانی در ارمنستان  رستوران خاتون (Khatoon Restaurant) کافه رستوران خاتون یکی دیگر از رستورا‌ن ‌های توصیه شده ایرانی در ایروان است. در این رستوران، مطرح‌ترین غذاهای سنتی ایرانی مانند چلو کباب، زرشک‌پلو با مرغ و چلو خورش‌های مختلف به‌صورت حلال تهیه و آماده می‌شوند. رستوران خاتون یک کافه هم دارد که مشتریان در آنجا می‌توانند نوشیدنی‌های مدنظرشان را در فضای جدا از رستوران میل کنند. امتیاز رستوران خاتون در گوگل: 5 از 5 ساعت کاری رستوران خاتون: تا اطلاع ثانوی، بسته است شماره تماس رستوران خاتون: 093062351 وب‌سایت رستوران خاتون: khatoonrestaurantyerevan@  موقعیت دقیق رستوران خاتون روی نقشه  برخی از غذاهای رستوران خاتون  رستوران خاتون در ایروان  رستوران یاسمن (Yasmine Restaurant) رستوران یاسمن، غذاهای کشورهای خاورمیانه را ارائه می‌کند. برای همین هم نمی‌توانیم آن را جزو رستوران های ایرانی ایروان بدانیم. با این حال غذاهایی که در این رستوران پخته می‌شوند، با ذائقه ما سازگار هستند و از میان آن‌ها می‌توانیم به انواع کباب‌ها اشاره کنیم. برای همین هست که یاسمن را به‌عنوان یک رستوران ایرانی در ایروان می‌شناسند و نام آن هم روی این تفکر تأثیر می‌گذارد. غیر از کیفیت خوب غذا باید به محیط دوستانه و دل‌چسب رستوران هم اشاره کنیم که فضای آرامی را برای خانواده و دوستان، مهیا کرده است.  امتیاز رستوران یاسمن در گوگل: 4.7 از 5 ساعت کاری رستوران یاسمن: از 11:00 تا 23:00 شماره تماس رستوران یاسمن: 94119345-374+  موقعیت دقیق رستوران یاسمن روی نقشه  نمونه‌ای از غذاهای رستوران یاسمن  فضای داخلی رستوران یاسمن رستوران شرپ (Sherep Restaurant) رستوران شِرِپ یک رستوران ایرانی در ارمنستان نیست؛ اما در این رستوران، غذاهای مختلف ارمنستان و همچنین ملل دیگر، پخته می‌شوند. به همین دلیل است که می‌توانید برخی از غذاهای ایرانی را مانند انواع کباب‌ها در اینجا میل کنید. با ارزیابی‌هایی که برای این رستوران انجام داده‌اند، شرپ را یکی از بهترین رستوران‌ها نامیده‌اند که مجموعه رستوران و آشپزهای آن با هم، رتبه بسیار خوبی را دریافت کرده‌اند. یکی دیگر از وجوه تمایز رستوران شرپ، بخش آشپزخانه آن است که فضایی باز دارد و حتی مشتریان می‌توانند با آشپزها تعامل کنند. در نهایت، با توجه به همه این تفاسیر، حتماً پیشنهاد می‌کنیم که اگر با تور نوروزی ارمنستان به این کشور می‌روید، یک وعده را در این رستوران بگذرانید. امتیاز رستوران شرپ در گوگل: 4.6 از 5 ساعت کاری رستوران شرپ: از 11:00 تا 24:00 شماره تماس رستوران شرپ: 43600880-374+ وب‌سایت رستوران شرپ: yeremyanprojects.com  موقعیت دقیق رستوران شرپ روی نقشه  نمونه‌ای از کباب‌های رستوران شرپ  نمای داخلی از رستوران شرپ سخن پایانی امروزه محبوب ترین غذاهای ایرانی را می‌توان در شهرها و کشورهای مختلف پیدا کرد که در این مطلب صرفاً به معرفی تعدادی رستوران ایرانی ارمنستان پرداختیم. رستوران‌هایی که نسبتاً بین ارمنی‌ها هم شناخته شده هستند. البته به غیر از این موارد، رستوران‌های ایرانی دیگری در ایروان پیدا می‌شوند و همچنین رستوران‌های متعددی در شهرهای مختلفی از ارمنستان غذاهای محبوب ایرانی را در منوی خود گنجانده‌اند. در آخر چنانچه رستوران ایرانی خوبی را در ایروان می‌شناسید، می‌توانید در بخش نظرات این مطلب، آن‌ها را با ما و دیگر کاربران به اشتراک بگذارید تا در کنار بازدید از جاهای دیدنی ارمنستان، بتوانید وعده‌های خوشمزه غذایی هم تجربه کنید.   تألیف: تیم نویسندگان لست‌سکند
https://lastsecond.ir/blog/10435-best-amusementpark-of-istanbul,لیست کامل شهربازی ها و پارک های موضوعی استانبول + هزینه و ساعت کاریشهربازی های استانبول و تم پارک های این شهر، توسعه بسیاری خوبی طی سال‌های اخیر داشته‌اند و حرف‌هایی برای گفتن دارند. استانبول به‌عنوان یکی از اصلی‌ترین و توریستی‌ترین شهرهای ترکیه، تفریحات فراوانی را در خود جای داده است. تعدادی از بهترین شهربازی های استانبول و بهترین تم پارک های استانبول، به‌گونه‌ای طراحی شده‌اند که بین برترین شهربازی‌ها و پارک‌های موضوعی اروپا و جهان قرار گرفته‌اند. بنابراین اگر با تور استانبول به این شهر سفر می‌کنید، حتماً پیشنهاد می‌کنیم که علاوه بر بازدید از جاهای دیدنی استانبول، سری هم به این‌گونه تفریحات آن بزنید. اگر نمی‌خواهید سفر شما صرفاً محدود به بازدید از موزه‌ها و جاذبه‌های گردشگری شهر شود، شهربازی های استانبول بهترین گزینه پیش روی شما هستند. در بهترین تم پارک ها استانبول به‌خوبی کار کرده است و شهربازی‌های فوق‌العاده‌ای دارد که می‌توانید در هر کدام از این دو شاخه، تفریحات هیجان‌انگیز و جذاب گوناگونی را بیابید. پس با این مطلب از مجله لست سکند همراه شوید تا تفریحات و سرگرمی‌های این شهربازی‌ها و پارک‌های موضوعی را با هم بررسی کنیم و اطلاعات بازدید و هزینه هر یک را جداگانه عنوان کنیم. آنچه در ادامه مطلب خواهید خواند  تم پارک ویالند (اسفانبول)شهربازی ویاسی (ViaSea)تم پارک موی پارک (Moipark)شهربازی بستانجی (Bostancı)تم پارک مینیاترک (Miniaturk)پارک ساحلی مالتِپه (Maltepe Beach Park)تم پارک اکستریم اونچرز (Xtrem Aventures)سرزمین ژوراسیک (Jurassic Land)تم پارک فورستانبول (Forestanbul)شهربازی پارک آدا (ParkAda)اسنو پارک (Snow Park)کیدزانیا (Kidzania) تم پارک ویالند (اسفانبول) ویالند از اولین تم پارک های استانبول است که ترکیبی از فروشگاه‌های مختلف، بازی‌ها و سرگرمی‌های گوناگون است. بیشتر افراد، اینجا را برای مجموع همین کارها می‌شناسند. علاوه بر مردم ترکیه، مردم کشورهای همسایه ترکیه هم که به استانبول می‌آیند، سعی می‌کنند به این مجموعه سری بزنند. مجموعه ویالند استانبول با مساحتی 600 هزار مترمربعی، امکانات بسیاری را برای بازدیدکنندگان و کسانی فراهم کرده است که به‌دنبال تفریح و خرید کردن هستند. در اینجا می‌توانید به بیش از 200 فروشگاه با معماری‌های جذاب بروید و از سوی دیگر از بازی‌ها و تفریحات متنوع پارک موضوعی آن لذت ببرید. در پارک موضوعی اسفانبول (ویالند) می‌توانید به برج عدالت سری بزنید و از ارتفاع 50 متری و از زاویه دید یک پرنده، آدرنالین خونتان را با حرکت‌های هیجانی دستگاه، افزایش دهید. با رولر کوستری که به‌عنوان چهارمین رولرکوستر هیجان‌انگیز جهان شناخته می‌شود و ظرف مدت سه ثانیه به سرعت 110 کیلومتر بر ساعت می‌رسد، اوج هیجان را لمس کنید. داخل محفظه‌ای شوید که در دستان کینگ کونگ قرار دارد و مدام در حالت حرکت است. بازی‌ها در این پارک بسیار متنوع هستند و تقریباً برای هر سلیقه، یک بازی جذاب وجود دارد. ویالند در سال 2013 فعالیت خودش را شروع کرد و دو بار هم در بین 10 پارک موضوعی برتر اروپا قرار گرفته است. ساعت بازدید تم پارک ویالند: روزهای هفته از 10:00 تا 18:00 و آخر هفته‌ها از 11:00 تا 19:00 هزینه لازم برای ورود به ویالند: به‌ازای هر بزرگ‌سال، 349 لیر وب‌سایت ویالند: vialand.com بهترین تفریحات استانبول  موقعیت دقیق ویالند روی نقشه  بخش‌های مختلف ویالند استانبول شهربازی ویاسی (ViaSea) ویاسی از شهربازی های استانبول محسوب می‌شود و از جمله مکان‌هایی است که چند سرگرمی را در خود جای داده است. این شهربازی یا به تعبیری این پارک موضوعی استانبول، از سال 2015 فعالیتش را شروع کرده است و بیش از 28 قسمت دارد. ویاسی مجموعه‌ای از بازی‌های هیجان‌انگیز، جمعی و دوستانه، بازی‌های کامپیوتری و...، را در یک فضا گرد هم آورده است. از جمله بازی‌های هیجانی آن می‌توانیم به رِدفایِر (Red Fire) اشاره کنیم که از بزرگ‌ترین ترن‌های هوایی اروپا محسوب می‌شود. چرخ گردان با گردشی 360 درجه که هنگام سوار شدن، استانبول را دور سرتان می‌گرداند، ماشین‌های برقی، ماشین‌های کوبنده، سقوط آزاد از ارتفاع 9 متری و بسیاری از انواع بازی‌های دیگر در ویاسی منتظر شما هستند. در این مجموعه یک آکواریوم هم قرار دارد که در آن بیش از 12 هزار گونه جانوری جای داده‌اند و بازدیدکنندگان می‌توانند آن‌ها را از طریق یک تونل بلند زیرآبی مشاهده کنند. بازی‌های کامپیوتری متنوع که هم‌زمان بیش از تقریباٌ 100 نفر می‌توانند با آن‌ها بازی کنند، از دیگر قسمت‌های مجموعه ویاسی هستند. اگر به هیچ‌کدام از سرگرمی‌هایی که تا الان به آن‌ها اشاره کردیم، علاقه‌ای نداشتید، می‌توانید از قسمت بولینگ ویاسی استفاده کنید. جایی که برای شادی کردن، گوش دادن به موسیقی، غذا خوردن و بولینگ بازی کردن مناسب است. ساعت کاری تم پارک ویاسی: از 12:00 تا 23:00 هزینه بلیط برای بزرگ‌سالان: 299 لیر هزینه بلیط برای کوکان بین 3 تا 12 سال: 239 لیر وب‌سایت ویاسی: kursanadasituzla.com  موقعیت دقیق ویاسی روی نقشه  نمایی از ویاسی استانبول تم پارک موی پارک (Moipark) تاب‌های غول‌پیکر، شاتل‌های پرسرعت، بازی‌های هیجانی، اولین هتل ترسناک استانبول، همه‌وهمه بخش‌هایی از موی پارک استانبول هستند. موی پارک یکی از بهترین تم پارک های استانبول است و به ادعای این پارک، اینجا بزرگ‌ترین پارک موضوعی سربسته اروپا است. بخش‌های مختلف این شهربازی استانبول به‌خوبی از یکدیگر تفکیک شده‌اند و بزرگ‌سالان و کودکان می‌توانند به‌راحتی تفریح مناسب خودشان را پیدا کنند. یکی دیگر از مزایای این پارک، تفریحاتی است که برای خانواده‌ها در نظر گرفته‌اند. مساحت موی پارک حدود 12 هزار متر مربع است و در دو طبقه طراحی و ساخته شده است. با ورود به این شهربازی استانبول ترکیه، می‌توانید دنیایی رنگارنگ و پر از بازی را مقابل خود ببینید. ساعت کاری موی پارک: از 12:00 تا 22:00 هزینه ورودی موی پارک: هر بازی، هزینه‌ای جدا وب‌سایت موی پارک: moipark.com.tr  موقعیت دقیق موی پارک روی نقشه  فضای موی پارک استانبول شهربازی بستانجی (Bostancı) بستانجی، زمانی یکی از بهترین شهربازی های استانبول بوده است. این بدان معنا نیست که در حال حاضر این شهربازی در استانبول طرفدار خاصی ندارد، بلکه همچنان رونق خودش را حفظ کرده است. برای بسیاری از ترکیه‌ای‌ها، این شهربازی فضایی نوستالژی دارد و آن‌ها با رفتن به اینجا، یاد و خاطره گذشته برایشان زنده می‌شود. شهربازی بستانجی در منطقه کادیکوی از محله‌های معروف استانبول قرار گرفته است. جالب است بدانید که برای استفاده از وسیله‌های بازی این شهربازی استانبول باید نسبتاً هزینه کمتری را بپردازید. بنابراین اگر سفری اقتصادی را ترتیب داده‌اید و با تور اقساطی استانبول به این شهر سفر می‌کنید، می‌توانید تفریح در بستانجی را هم جزو برنامه‌هایتان بگذارید. چرخ و فلک، تونل وحشت و گاندولا، از جمله بازی‌های این شهربازی هستند. موقعیت جغرافیایی بستانجی به‌گونه‌ای است که در وسط شهر قرار گرفته و راه دسترسی به آن هم به همین سبب راحت‌تر است. ساعت کاری شهربازی بستانجی: روزهای هفته از 12:00 تا 01:00 و آخر هفته‌ها از 11:30 تا 01:00 هزینه ورودی شهربازی بستانجی: 10 لیر برای هر بازی وب‌سایت بستانجی: bostancilunapark.business.com  موقعیت دقیق شهربازی بستاجی روی نقشه  نمایی از شهربازی نوستالژی بستانجی تم پارک مینیاترک (Miniaturk) یکی دیگر از تم پارک های استانبول، پارک مینیاترک است. در این پارک، بناهای تاریخی و معروف ترکیه را در ابعادی کوچک ساخته‌اند و در معرض نمایش قرار داده‌اند. این بناهای کوچک حدوداً در مقیاس یک به 25 هستند. در واقع اگر می‌خواهید اندازه واقعی هر کدام از آن‌ها را بدانید، باید آن بنای مینیاتوری را 25 برابر بزرگ کنید! پارک موضوعی مینیاتورک به شکلی طراحی شده است که بتوانید به‌راحتی با خانواده و کودکان خود در آن قدم بزنید و اطلاعات خودتان را افزایش بدهید. در این تم پارک حدود 114 بنای مینیاتوری قرار داده شده است که هر کدام در بخشی از کشور ترکیه هستند. اگر به‌دنبال رستوران یا خرید وسیله‌ای می‌گردید، می‌توانید از فروشگاه‌های داخل پارک و همچنین از رستوران‌های آن استفاده کنید. ساعت کاری مینیاتورک: از 09:00 تا 19:00 هزینه ورودی مینیاتورک: 150 لیر وب‌سایت مینیاتورک: Miniaturk.com.tr  موقعیت دقیق مینیاترک روی نقشه  نمایی از بناهای مینیاتوری ساخته شده در پارک پارک ساحلی مالتِپه (Maltepe Beach Park) پارک ساحلی مال‌تِپه استانبول، جایی برای انجام کارهای هیجان‌انگیز و سرگرمی‌های مختلف است و در دسته تفریحات رایگان استانبول جای می‌گیرد. در این پارک می‌توانید خرید کنید و غذا بخورید و به انجام ورزش‌ها و فعالیت‌های مختلف بپردازید. در مالتپه امکان کرایه کردن دوچرخه دارید و می‌توانید فعالیت‌های ورزشی دیگری هم انجام دهید. همه این‌ها در حالی است که منظره‌ای روبه اقیانوس و جزیره‌های پرنس دارید. مالتپه برای جمع خانواده و دوستان، بسیار مناسب است. با تور استانبول نوروز بهترین فرصت را برای خودتان مهیا می‌کنید تا از هوای بهاری استفاده کنید و به پارک ساحلی مال تپه بروید. ساعت کاری پارک ساحلی مالتپه: 24 ساعته هزینه ورودی پارک ساحلی مالتپه: رایگان  موقعیت دقیق مالتپه روی نقشه  نمایی از ساحل مال تپه تم پارک اکستریم اونچرز (Xtrem Aventures) تصور کنید که برای طی کردن برخی مسیرهای مشخص شده در ارتفاعی بالاتر از سطح زمین، به خودتان بند متصل کنید و در فضاهایی معین حرکت کنید. این، توصیفی برای انجام یکی از فعالیت‌های هیجان‌انگیز اکستریم اونچرز است. قسمت‌های مختلفی که در پارک اکستریم اونچرز در نظر گرفته شده، آدرنالین خون شما را به بالاترین سطح خودش می‌رساند. در این پارک فضایی نشاط‌آور ایجاد کرده‌اند که به محض ورود، انرژی آن را به‌خوبی درک می‌کنید. شما می‌توانید بین درختان و با فاصله از زمین حرکت کنید و تجربه‌ای متفاوت را رقم بزنید. فعالیت‌های مختلفی برای شما در این پارک طراحی کرده‌اند که مطمئناً از امتحان هرکدام از آن‌ها لذت می‌برید. فراموش نکنید که این فعالیت‌ها فقط برای افراد بالای 8 سال امکان‌پذیر است. ساعت کاری اکستریم اونچرز: روزهای هفته از 10:00 تا 18:00 و آخر هفته‌ها از 10:00 تا 19:00 هزینه ورودی اکستریم اونچرز: بسته به مسیر فعالیت انتخابی، متفاوت است وب‌سایت اکستریم اونچرز: Xtremaventures.com.tr  موقعیت دقیق پارک موضوعی اکستریم اونچرز روی نقشه  نمایی از قسمت‌های هیجان‌انگیز اکستریم اونچرز سرزمین ژوراسیک (Jurassic Land) ژوراسیک لند یا سرزمین ژوراسیک، در واقع ترکیبی از موزه و تم پارک است و به همین خاطر می‌توانیم آن را بین تم پارک های استانبول قرار دهیم. در صورتی که بخواهید در زمان دایناسورها زندگی کنید و از نحوه زیست آن‌ها سر در بیاورید، سرزمین ژوراسیک بهترین محل برای شماست. این محل برای کوچک و بزرگ مناسب است و در آن بخش‌های مختلفی وجود دارد. شما می‌توانید در آنجا فیلم 4 بُعدی ببینید، اسکلت دایناسورها را در ابعاد واقعی مشاهده کنید و علاوه بر تفریح، آگاهی‌تان را بیشتر کنید. ژوراسیک لند، بزرگ‌ترین شبیه‌ساز چهاربعدی در ترکیه را دارد که همین امر بر هیجان‌انگیزتر شدن ماجرا بیشتر کمک می‌کند. سرزمین ژوراسیک، هم برای کودکان و هم برای بزرگ‌سالان مناسب است. ساعت کاری سرزمین ژوراسیک: از 10:00 تا 20:00  موقعیت دقیق ژوراسیک لند روی نقشه  بخشی از پارک موضوعی سرزمین ژوراسیک تم پارک فورستانبول (Forestanbul) فورستانبول، وسط شهر قرار گرفته است و با این حال برای انجام کارهای ماجراجویانه و جذاب، گزینه بسیار خوبی است. در این پارک می‌توانید کارهایی انجام دهید که به نوعی مربوط به طبیعت می‌شوند. می‌توانید مانند تارزان بین درختان حرکت کنید یا فعالیت‌هایی شبیه به فعالیت‌های ایندیانا جونز انجام دهید. دست شما برای انتخاب باز است، پینت‌بال بازی کردن، تیراندازی با تیر و کمان و...، همگی از جمله کارهایی هستند که می‌توانید در فورستانبول انجام دهید. ساعت کاری فورستانبول: از 10:00 تا 19:00  موقعیت دقیق فورستانبول روی نقشه  نمایی از تفریحات هیجان‌انگیز پارک موضوعی فورستانبول شهربازی پارک آدا (ParkAda) شهربازی های استانبول تنوع خوبی را دارند و شما می‌توانید با بودجه‌ای که دارید، یکی از آن‌ها را برای گذران اوقاتتان انتخاب کنید. شهربازی پارک‌آدا یکی از شهربازی های استانبول است که با بودجه‌های نه‌چندان زیاد هم می‌توانید از بازی‌های آن استفاده کنید. این درحالی است که امکان پیک‌نیک هم در اطراف دریاچه پارک آدا وجود دارد و در حالی که کودکان شما با وسایل شهربازی مشغول هستند، شما می‌توانید از استراحت کردن در اطراف دریاچه لذت ببرید. به این حال و فضا، کافه‌ها، بولینگ و...، را هم اضافه کنید که گزینه‌های پیش روی شما را بیشتر می‌کنند. ساعت کاری پارک آدا: از 09:00 تا 24:00  موقعیت دقیق پارکادا روی نقشه  نمایی از قسمت‌های مختلف پارک آدا اسنو پارک (Snow Park) اسنوپارک در یکی از بزرگ‌ترین مراکز خرید استانبول قرار گرفته است. این مرکز خرید، توریوم نام دارد. اسنو پارک به سبکی طراحی شده است که منطقه‌های قطبی را تداعی می‌کند. در این پارک که 1400 متر مربع مساحت دارد، می‌توانید ورزش‌ها و تفریح‌های مربوط به یخ و برف انجام دهید. اسنوبرد، حرکت روی پل‌های معلق، جستجو در غارهای یخی، اسنوموبیل و اسکی، از جمله این ورزش‌ها و تفریحات هستند. برای اینکه به اینجا بروید، حتماً باید لباس گرم همراه خود ببرید. در کنار اسنو پارک، یک موزه هم هست که برای یادگیری مطالب مربوط به مناطق سرد در کره زمین می‌توانید به آن مراجعه کنید. اگر با تور استانبول اسفند سفر می‌کنید، خودبه‌خود لباس گرم همراهتان هست، پس دیگر نیازی نیست که جداگانه لباس گرم ببرید و بارتان را بیشتر کنید. ساعت کاری اسنو پارک: از 12:00 تا 20:00 وب‌سایت اسنوپارک: torium.com.tr  موقعیت دقیق اسنوپارک روی نقشه  نمایی از اسنوپارک در مرکز خرید توریوم کیدزانیا (Kidzania) نمونه این پارک در تهران هم هست. در کیدزانیا کودکان می‌توانند تجربه‌های عملکردی داشته باشند. اینجا، بیشتر مخصوص کودکان بین 4 تا 14 سال است و در آن حرفه‌هایی را در قالب بازی و به‌صورت عملی تجربه می‌کنند که بزرگ‌سالان به‌عنوان حرفه و شغل آن‌ها را انجام می‌دهند. برای مثال کودکان می‌توانند مانند یک آتش‌فشان، آشپز یا دکتر، باشند. مساحت کیدزانیا حدود 8 هزار متر مربع است و در آن حدود 70 فعالیت مختلف انجام می‌شود. قسمت‌های جالبی هم مطابق با این فعالیت‌ها ساخته شده‌اند. بیمارستان، ایستگاه پلیس، رستوران و...، از جمله این فضاها هستند. ساعت کاری کیدزانیا: از 10:00 تا 20:00 هزینه ورودی کیدزانیا: برای کودکان غیر ترکیه‌ای 900 لیر وب‌سایت کیدزانیا: Istanbul.kidzania.tr  موقعیت دقیق کیدزانیا روی نقشه  نمایی از کیدزانیا و کودکان آتش‌فشان سخن آخر در استانبول می‌توانید تجربه‌های بسیار متفاوتی را رقم بزنید. جاهای دیدنی استانبول کم نیستند؛ اما شما برای اینکه ریتم سفرتان را کمی از یکنواختی خارج کنید و اندکی هیجان و شور و شوق آن را بیشتر کنید، راه‌های زیادی دارید. شهربازی های استانبول و تم پارک هایش، دوتا از مناسب‌ترین راه‌هایی هستند که می‌توانید انتخاب کنید. به هر ترتیب پیش از هرچیز، بهتر است که برای رفتن به شهربازی و پارک موضوعی، ابتدا برنامه‌ریزی کنید و بودجه‌تان را بررسی کنید تا همه‌چیز طبق برنامه‌ریزی پیش برود.   تألیف: تیم نویسندگان لست‌سکند
https://lastsecond.ir/blog/10453-trabzon-travel-guide,چطور به ترابزون سفر کنیم و لذت ببریم؟در مقایسه با شهرهایی مثل آنتالیا و استانبول، ترابزون مسافران کمتری دارد و به همین دلیل، به‌دست‌آوردن اطلاعات دقیق سفر به این شهر ممکن است کمی چالش‌برانگیز باشد. در چنین شرایطی مطالعه راهنمای سفر به ترابزون احتمالاً بهترین روش برای برای کسب اطلاعات جامع و کاربردی سفر شما است. به طور کلی نیازهای مسافران برای سفر به ترابزون، در سه قسمت خلاصه می‌شود: 1. آشنایی با ترابزون و شرایط آب‌وهوایی آن؛ 2. نحوه رفت‌وآمد در ترابزون؛ 3. اقامت و انتخاب غذا در ترابزون. در این مطلب از مجله گردشگری لست‌سکند، با استفاده از توصیه‌های راهنمایان تور ترابزون و بررسی نظرات گردشگران در منابع مختلف، سعی کرده‌ایم، راهنمای سفر ترابزون را در خلاصه‌ترین حالت ممکن ارائه دهیم تا فقط در چند دقیقه، یک چهارچوب کلی از برنامه سفرتان به این شهر جذاب ترسیم کنید. برای کسب اطلاعات کامل‌تر، پیشنهاد می‌کنیم به مطالبی سر بزنید که در طول مطلب، شما را به آن‌ها ارجاع داده‌ایم. آنچه در ادامه مطلب خواهید خواند  آشنایی با تزابزونترابزون کجاست؟تاریخ ترابزونطبیعت ترابزونبهترین زمان سفر به ترابزونروش سفر به ترابزونسفر هوایی به ترابزونسفر زمینی به ترابزونرفت‌وآمد در ترابزونرفت‌وآمد با اتوبوس در ترابزونرفت‌وآمد با تاکسی در ترابزوناجاره ماشین در ترابزوندر ترابزون کجا اقامت کنیم؟خرید در ترابزونغذای ترابزون آشنایی با تزابزون راز موفقیت ترابزون برای جذب گردشگران، در جاذبه‌های طبیعی آن نهفته است. گرچه این مقصد برای گردشگران غربی چنگی به دل نمی‌زند، اما مردم خاورمیانه و کشورهای شرقی علاقه خاصی نسبت به آن نشان می‌دهند. این محبوبیت تا جایی رسید که در دهه 1990 میلادی، ترابزون به موفقیت‌های اقتصادی قابل توجهی در زمین توریسم رسید. در ادامه، سه دلیل اصلی محبوبیت ترابزون را می‌آوریم تا با مقایسه آن‌ها با انتظاراتی که از یک مقصد خوب در ترکیه دارید، در برنامه سفرتان تصمیم قطعی بگیرید.  لباس محلی و پایکوبی مردم ترابزون ترابزون کجاست؟ ترابزون یکی از شهرهای مهم دریای سیاه است که در نیمه شرقی ترکیه واقع شده است. از آنجایی که این شهر، نسبت به استانبول و آنتالیا فاصله کمتری با مرزهای ایران دارد، درست مثل شهر وان، توجه بسیاری از ایرانی‌ها را به خود جلب کرده است. نزدیک‌ترین مرز ایران به ترابزون مرز بازرگان است و اگر بخواهید از مرز رازی به این شهر بروید، حدود 100 کیلومتر به مسیرتان افزوده می‌شود. مرز سرو هم دورترین مرز به ترابزون است که حدود 800 کیلومتر با ترابزون فاصله دارد. فاصله ترابزون از برخی شهرهای مهم ترکیه به شرح زیر است: فاصله ترابزون تا استانبول 880 کیلومتر است و این مسافت هر هفته با بیش از 100 پرواز داخلی ترکیه طی می‌شود. فاصله ترابزون تا وان بیش از 600 کیلومتر است که طی کردن مسیر زمینی آن بیش از 8 ساعت طول می‌کشد. فاصله ترابزون تا پایتخت ترکیه بیش از 700 کیلومتر است که با در نظر گرفتن شلوغی‌ها، طی کردن مسیر زمینی آن حدود 9 ساعت طول می‌کشد. فاصله ترابزون و آنتالیا هم بیش از 1200 کیلومتر است و طی‌کردن مسیر زمینی این دو شهر بیش از 15 ساعت زمان می‌برد.  موقعیت ترابزون در نقشه تاریخ ترابزون حال که دانستیم ترابزون کجاست، نوبت به تاریخ این شهر می‌رسد. تاریخ ترابزون به عصر برنز و 4 هزار سال پیش برمی‌گردد. بخش مهمی از جاهای دیدنی ترابزون هم به تاریخ دور و دراز آن وصل است. به دلیل موقعیت جغرافیایی ویژه ترابزون و قرارگیری‌اش در نزدیکی مسیر جاده ابریشم، در گذشته‌های دور هم ایرانیان از این شهر رفت‌وآمد می‌کردند. از خیابان‌های قدیمی و بازارهای سنتی گرفته تا موزه‌هایی که اشیاء آن تصاویری از زندگی مردمان باستان را به ما نشان می‌دهند، همگی در ترابزون انتظار شما را می‌کشند.  جاذبه‌ای تاریخی در ترابزون طبیعت ترابزون اصلی‌ترین مسبب ویژگی‌های طبیعت ترابزون، قرارگیری آن در حاشیه دریای سیاه است. به لطف باران‌های مکرر، ترابزون یکی از سرسبزترین نواحی دریای سیاه است. وقتی دلنشینی طبعیت ترابزون با بناهای تاریخی آن گره می‌خورد، مناظری ساخته می‌شود که یا آن‌ها را رویا می‌پندارید یا جلوه‌های ویژه سینمایی! جدا از تمام کوه‌ها و آب‌های این شهر، کافیست فقط نام روستای اوزون گل را جست‌وجو کنید تا به عجایب طبیعت این استان پی ببرید.  طبیعت و بافت روستایی در ترابزون بهترین زمان سفر به ترابزون در این راهنمای سفر ترابزون پیشنهاد می‌کنیم در طول فصل‌های بهار و پاییز از ترابزون دیدن کنید، زیرا از نظر کاربران و مسافران، آب‌وهوا تابستان و خلوتی بهار ترابزون، حال‌وهوای خاصی به این شهر می‌دهد. با رسیدن بهار هم ایرانی‌ها معمولاً برای خرید تور نوروزی ترکیه حسابی غوغا می‌کنند؛ اما از آنجایی که بهترین زمان سفر به یک شهر کاملاً نسبی است و به سلیقه افراد ارتباط دارد، در ادامه راهنمای سفر به ترابزون مختصر اطلاعاتی از هر یک از فصول ترابزون می‌نویسیم تا بر حسب شرایط سفرتان، بهترین زمان سفر به ترابزون را انتخاب کنید. بهار ترابزون: پس از زمستان، بهار نیز از فصول نسبتاً کم‌جمعیت در ترابزون است؛ اما پیشنهاد این راهنمای سفر به ترابزون این است که به دلیل شروع گرم‌شدن هوا در بهار، حتماً این فصل را در اولویت‌های سفرتان قرار دهید. زیرا دمای هوا در این فصل بین 13 تا 19 درجه سلسیوس است. تابستان ترابزون: هوای تابستان ترابزون گرم و مرطوب است و میانگین دمای این فصل حول‌وحوش 26 درجه سلسیوس است؛ از این رو، بهترین زمان برای شیرجه زدن در آب‌های دریای سیاه، تابستان ترابزون است. پاییز ترابزون: در اوایل پاییز، جمعیت توریست‌ها همچنان این شهر را شلوغ می‌کند؛ اما با نزدیک شدن به آذر، از این جمعیت کاسته می‌شود. اگر می‌خواهید از شلوغی‌ها در امان باشید، هوایی دلپذیر را تجربه کنید و هزینه سفر به ترابزون را کاهش دهید، سفرتان را به آبان‌ ماه موکول کنید. میانگین دمای این فصل در آبان حدود 20 درجه سلسیوس است. زمستان ترابزون: زمستان، کم‌جمعیت‌ترین فصل گردشگری در ترابزون است؛ چون میانگین دمای این شهر در زمستان تقریباً 5 درجه سلسیوس است، ضمن اینکه بارش‌های گاه‌‌وبی‌گاه، مزاحم تفریحاتتان خواهند شد.  نمایی از زمستان ترابزون روش سفر به ترابزون حال که کمی از جذابیت‌های مقصد مدنظرتان گفتیم، برویم سراغ اصلی‌ترین سوالتان درباره سفر به ترابزون. با چه روش‌هایی می‌توانیم به ترابزون سفر کنیم؟ اگر چه روش سفر تا حد زیادی به شرایط و هدف سفر بستگی دارد، اما لازم است نکاتی را در مورد جغرافیا و مسیرهای ترابزون بدانید تا در تصمیم‌گیری اشتباه نکنید. همچنین در این قسمت فاصله ترابزون از برخی شهرهای مهم را هم می‌گوییم. سفر هوایی به ترابزون برای سفر به ترابزون از طریق مسیر‌های هوایی باید به دو نکته توجه داشته باشید: اول اینکه پرواز مستقیم از تهران به ترابزون بسیار نادر است؛ دوم، به طور معمول، پروازهای تهران‌ترابزون ابتدا در استانبول توقف می‌کنند و سپس به ترابزون می‌روند. پرواز از تهران به استانبول حدود 3:30 ساعت طول می‌کشد و پرواز دومتان از استانبول به ترابزون حدود 1:30 ساعت طول خواهد کشید. البته برای تخمین دقیق زمان سفر باید مدت زمان توقف را هم در نظر داشته باشید.   فرودگاه هاوالیمانی در ترابزون سفر زمینی به ترابزون بر خلاف بسیاری از مقاصد خارج از کشور که سفرهای زمینی‌ آن‌ها طرفدار ندارد، تورهای زمینی ترابزون علاقه‌مندان بسیاری دارد. خصوصاً اگر در فصل‌های پربازدید بخواهید از این شهر دیدن کنید. اگر به دنبال جهانگردی با ماشین شخصی هستید، باید بدانید که برای سفر به ترابزون باید بیش از 17 ساعت پشت فرمان بنشینید و 1500 کیلومتر مسیر را بپیمایید. با توجه به پول سوخت، هزینه‌های ماشین و استراحت بین‌راهی و... ممکن است چنین سفری حتی نسبت به سفر هوایی به ترابزون هم گرانتر باشد. در صورتی که سفر به ترابزون بدون تور را تجربه می‌کنید و می‌خواهید بلیط اتوبوس بخرید، باید اشاره کنیم که اتوبوس یه گزینه ارزان‌تر است، در عوض باید تحمل مسافرت‌های طولانی را داشته باشید، زیرا در چنین سفری بیش از 20 ساعت در اتوبوس خواهید بود؛ به شرطی که پشت ترافیک شلوغ مرزی گیر نکنید.  یک اتوبوس‌ بین‌شهری در ترابزون رفت‌وآمد در ترابزون  اگر با هواپیما به ترابزون می‌روید، باید بدانید که فرودگاه بین‌المللی این شهر در اورتاحصار واقع شده و با مرکز شهر ترابزون حدود 6 کیلومتر فاصله دارد. برای طی کردن این مسافت شما انواع و اقسام حمل‌ونقل عمومی را در اختیار خواهید داشت. ترابزون تقریباً 4 برابر از تهران کوچک‌تر است؛ بنابراین اگر اهل پیاده‌روی باشید، مشکل چندانی برای رفت‌وآمد در این شهر نخواهید داشت. در ادامه انواع روش رفت‌وآمد درون‌شهری در ترابزون مشروح است. رفت‌وآمد با اتوبوس در ترابزون به دلیلی راحتی رفت‌وآمد با اتوبوس‌های عمومی ترابزون، توریست‌ها و افراد محلی، همگی اتوبوس را می‌پسندند. خطوط اتوبوس ترابزون بیشتر نقاط توریستی این شهر را تحت‌ شعاع قرار می‌دهند. اگر چند روز در ترابزون می‌مانید، بهتر است یک عدد ترابزون کارت بخرید و با آن هزینه‌های بلیط را پرداخت کنید. بلیط اتوبوس‌های عمومی ترابزون در سال گذشته افزایش یافت و برای خرید کارت اعتباری باید حدود 20 لیر بپردازید. همچنین بسته به نوع مسیری که می‌روید، 1.5 الی 3.5 لیر از اعتبار کارت شما کسر می‌شود.  یک اتوبوس درون‌شهری در ترابزون رفت‌وآمد با تاکسی در ترابزون از بدو ورود به ترابزون، تاکسی‌های این شهر را به صورت 24 ساعته در فرودگاه خواهید دید. البته اگر زمان کافی برای انتظار اتوبوس ندارید یا هزینه سفر به ترابزون دست‌وپای شما را نمی‌بندد، این گزینه را لحاظ کنید؛ زیرا به طور معمول در ترکیه به دلیل قیمت نسبتاً بالای تاکسی همه سراغ سایر روش‌های رفت‌وآمد عمومی می‌روند. طبق آخرین اطلاعات، تاکسی‌های ترابزون برای طی کردن مسیر فرودگاه تا مرکز شهر حدود 50 لیر دریافت می‌کنند. اگر هم بخواهید در ترابزون با تاکسی رفت‌وآمد کنید، برای ورود به تاکسی 12 لیر از شما دریافت می‌شود و بابت پیمایش هر کیلومتر، باید حدود 10 یا 12 لیر بپردازید. البته این را هم در نظر داشته باشید که قیمت تاکسی تا حد زیادی به شرایط ترافیک بستگی دارد. اگر می‌خواهید از منصفانه بودن قیمت پیشنهادی رانندگان مطمئن شوید، از اپلیکیشن‌های کاربردی در سفر به ترکیه استفاده کنید. اجاره ماشین در ترابزون از آنجایی که یک سری از جاذبه‌های طبیعی ترابزون از محیط شهری فاصله دارند و رفت‌وآمد به آن‌ها با تاکسی و... هزینه‌های نسبتاً زیادی دارد، بنابراین اجاره ماشین یکی از بهترین گزینه‌های پیش‌روی شماست؛ البته هزینه این کار نسبت به سایر روش‌های حمل‌ونقل در ترابزون بیشتر است. برای مثال قیمت بنزین در ترابزون حدوداً لیتری 21 لیر است؛ ضمن اینکه قیمت اجاره ماشین در این شهر به طور میانگین معادل 40 دلار است. جدا از هزینه‌ها، رانندگی در برخی از جاده‌های ترابزون، خصوصاً قسمت‌های کوهستانی، نیازمند دقت و هشیاری بالایی است؛ چون جاده‌های این نواحی کیفیت چندانی ندارد.  اجاره ماشین در ترابزون در ترابزون کجا اقامت کنیم؟ همینجا بگوییم که اقامت چند روزه در ترابزون اصلاً کار سختی نیست. در مرکز این شهر انواع و اقسام هتل در اختیار مسافران است و اگر کمی بگردید، مواردی را پیدا می‌کنید که هزینه سفر به ترابزون را تا حد قابل توجهی کاهش می‌دهد. اگر قیمت هتل برایتان مهم نیست هم در مرکز شهر اقامتگاه‌های نسبتاً گران و لوکس را هم خواهید یافت. هرچند قیمت هتل در ترابزون ممکن بر اساس فصل پربازدید و کم‌بازدید تغییراتی داشته باشد یا تخفیفاتی را شامل شود. اما طبق آخرین اطلاعات سایت بوکینگ، برای رزرو یک هتل سه‌ستاره در ترابزون باید حدود 400 یا 500 لیر پرداخت کنید. این مبلغ برای رزرو هتل‌های ‌چهار‌ستاره و پنج‌ستاره به ترتیب حدود 1000 و 1700 لیر افزایش می‌یابد البته نباید فراموش  کنید که قیمت هتل به موقعیت و زمان رزرو هم بستگی دارد. پیشنهاد می‌کنیم از قبل در مورد جزئیات خدمات هر یک پرس‌وجو کنید.  نمایی از رستوران یکی از هتل‌های ترابزون خرید در ترابزون اگر چه خرید در وان در بین ایرانی‌ها بیشتر شناخته شده است. اما نباید فراموش کنیم که ترابزون از نظر بزرگی در بین شهرهای ترکیه رتبه 30 را دارد. بنابراین در ترابزون هم، هر چیزی را که بخواهید پیدا می‌کنید. علاوه بر فروشگاه‌هایی مثل فروم ترابزون و بازار روس‌ها، بد نیست به خیابان (Kunduracilar) در اورتاحصار بروید تا یک خرید و ویترین‌گردی تمام عیار را تجربه کنید. اگر طرفدار سوغاتی‌های قیمتی هستید، می‌توانید به بازار سنتی ترابزون بروید و صنایع دستی ساخته شده با طلا و نقره بخرید؛ اما اگر دنبال گزینه‌های ارزان‌تر هستید احتمالا لباس بهترین مورد است. از ترابزون سوغات چه بخریم؟  مرکز خرید فروم ترابزون غذای ترابزون موقعیت جغرافیایی و شرایط آب‌وهوایی ترابزون مهم‌ترین عناصری هستند که بر غذای این کشور تأثیر گذاشته‌اند. از آن‌جایی که طبیعت نواحی دریای سیاه، به اندازه بخش‌های مدیترانه‌ای سخاوتمند نیستند، از سال‌های دور تاکنون، مردم ترابزون یک برنامه غذایی سنتی منظم را چیده‌اند و تا به امروز به آن پایبند مانده‌اند. قیمت غذا در ترکیه در شهرهای مختلفش شبیه هم است، بنابراین در ترابزون هم قیمت‌ها تفاوت چندانی ندارد. اگر اهل امتحان‌کردن غذاهای سنتی و محلی مناطق مختلف هستید، در این بخش از راهنمای سفر به ترابزون چند تا از غذاهای معروف ترابزون را داریم: آنچوی (Anchovy): آنچوی یکی از ماهی‌های خوشمزه در دریای سیاه است که در تمام وعده‌های غذایی، خورده می‌شود. آشپزان ترابزون روش‌های مختلفی برای پخت این ماهی دارند. بیت (Beet): بیت نمادی از هنر آشپزی ترابزون است که با موادی مثل کلم سیاه و گوشت قیمه‌قیمه شده تهیه می‌شود. آکچابات (Akcaabat): آکچابات نه تنها در ترابزون، بلکه در سراسر ترکیه یک غذای شناخته‌شده است. این کوفته‌های گوشتی هستند که با سیر و پیاز پخته می‌شود. که گفته می‌شود طعم جادویی آن از سیر گرفته می‌شود. کویماک (Kuymak): کویماک علاوه بر ترابزون در تمام نواحی دریای سیاه شهرت دارد. این غذا بیشتر در صبحانه‌ها و میان‌وعده‌ها کاربرد دارد و از پنیر ترابزون، آرد ذرت و کره تهیه می‌شود.  ماهی آنچوی، از غذاهای معروف ترابزون سخن آخر اگرچه کارهایی مثل مطالعه راهنمای سفر به ترابزون و آشنایی با این شهر، درصد مهمی از مشغله‌های فکری قبل از سفر شما را رفع می‌کند. اما توصیه می‌کنیم که قبل از سفر دست از جست‌وجو برندارید و تا لحظه آخر پیگیر موضوعات مختلفی باشید که در این مطلب ذکر کردیم زیرا شرایط هیچ‌وقت ثابت نیست. بد نیست اشاره کنیم که این راهنمای سفر به ترابزون در آینده به‌روزرسانی می‌شود. بنابراین اگر تجربیاتی درباره سفر به ترابزون دارید، بد نیست در قسمت نظرات آن را با ما و کاربران لست سکند به اشتراک بگذارید.   تألیف: تیم نویسندگان لست‌سکند
https://lastsecond.ir/blog/10451-best-antalya-honeymoon-hotels,کدام هتل آنتالیا برای ماه عسل مناسب است؟آنتالیا از شهرهای ساحلی و زیبایی است که بسیاری از زوج‌های جوان به‌خصوص ایرانیان، برای گذراندن یک ماه عسل جذاب و رویایی انتخاب می‌کنند. انتخاب بهترین هتل آنتالیا برای ماه عسل از اولین و البته سخت‌ترین مواردی است که این افراد با آن مواجه می‌شوند. آنتالیا، شهر تفریحی و محبوب کشور ترکیه، مملو از هتل‌ها و ریزورت‌های دیدنی و مجموعه‌های مجلل است که گذراندن زمان در آن‌ها، مهم‌ترین بخش از سفر گردشگرانش محسوب می‌شود؛ به همین دلیل هتل‌های آنتالیا در رقابت تنگاتنگ با یکدیگر سعی بر آن دارند که خدمات خود را ارتقا داده و با ایجاد مزیت‌های بیشتر برای مسافران، خود را در خاطر آن‌ها ماندگار کنند. آب‌های فیروزه‌ای و سواحل زیبای آنتالیا، بهترین مکان برای عکاسی، استراحت و گذراندن یک ماه عسل رویایی و خاطره‌انگیز است. بسیاری از زوج‌هایی که تور آنتالیا را برای سفر خود انتخاب می‌کنند، به دنبال هتلی هستند که بهترین و رومانتیک‌ترین فضا و خدمات را در اختیارشان بگذارد. در این مطلب از لست سکند تعدادی از بهترین هتل های آنتالیا برای ماه عسل را معرفی می‌کنیم تا انتخاب یک محل اقامت مناسب برای این دوره مهم و البته شیرین از زندگی را برای شما ساده‌تر کنیم.  آنچه در ادامه مطلب خواهید خواند  بهترین هتل آنتالیا برای ماه عسل، چه ویژگی‌هایی دارد؟هتل‌های لوکس آنتالیا برای ماه عسلهتل آدم و حوا (Adam & Eve Hotel)هتل کلاب پرایوت بای رکسوس بلک (Club Prive by Rixos Belek)هتل مکس رویال بلک (Maxx Royal Belek)هتل سلکتوم لاکچری (Selectum Luxury)هتل باروت لارا کالکشن (Barut Lara)هتل کونکورد دلوکس ریزورت (Concorde De Luxe Resort)هتل لیماک لارا دلوکس ریزورت (Limak Lara De Luxe Hotel & Resort)هتل تایتانیک دلوکس لارا (Titanic Deluxe Lara)کراون پلازا آنتالیا (Crowne Plaza Antalya)هتل‌های خاص برای ماه عسل در آنتالیاهتل پودینگ مارینا (Puding Marina Hotels)هتل مدیترا آرت (Mediterra Art Hotel) هتل تووانا (Tuvana Hotel) بهترین هتل آنتالیا برای ماه عسل، چه ویژگی‌هایی دارد؟ سواحل آنتالیا مملو از هتل‌های زیبا و مجلل است که می‌توانید از بین آنها بهترین انتخاب را داشته باشید. این تصمیم یکی از مهم‌ترین انتخاب‌های شما خواهد بود و در خاطرات شما از بهترین لحظات زندگی مشترکتان، نقش مهمی خواهد داشت. بسیاری از هتل‌های آنتالیا برای این نوع از سفر، امکانات و شرایط ویژه‌ای را فراهم می‌‌کنند. برخی از آن‌ها با یک ترانسفر مخصوص به استقبال مسافران ویژه ماه عسل می‌روند و در فرودگاه با یک ماشین تزیین شده و گل از آن‌ها استقبال می‌کنند یا ممکن است بعد از ورود به هتل یک سورپرایز ویژه برای مسافران داشته باشند. تورهای خاطره‌انگیز برای عکاسی، تزبینات شگفت‌انگیز، برنامه‌های ویژه و پذیرایی‌های خاص از جمله مواردی هستند که در پکیج هتل های ویژه ماه عسل در آنتالیا وجود دارد. در واقع، هتل های مناسب ماه عسل آنتالیا هر کدام امکانات خاصی را برای این نوع از مسافران در نظر گرفتند که با یکدیگر متفاوت است.  اگر بخواهید بهترین هتل آنتالیا برای ماه عسل را از نظر محیط و امکانات عمومی هتل انتخاب کنید، باید هر کدام را به طور جداگانه بررسی کنید و البته بودجه‌ای که برای این سفر کنار گذاشته‌اید را هم در نظر بگیرید. برای این کار، بررسی نظرات کسانی که قبلا در این هتل‌ها اقامت داشتند نیز کمک بسیار خوبی خواهد بود.   امکانات هتل های مناسب ماه عسل آنتالیا هتل‌های لوکس آنتالیا برای ماه عسل انتخاب آنتالیا برای ماه عسل میان مقاصد مختلف تور ترکیه، دلیل منطقی دارد. همان‌طور که می‌دانید؛ آنتالیا مملو از هتل‌های مجلل ساحلی و مجموعه‌های بزرگی است که خدمات لوکسی را در اختیار مسافرانشان قرار می‌دهند. این هتل‌های لوکس اغلب 5 ستاره و برخی از آن‌ها از هتل‌های زنجیره‌ای معروف در جهان‌ هستند. هتل‌های لوکس آنتالیا برای کسانی که قصد دارند ماه عسلشان را در این شهر بگذرانند، انتخاب خوبی است، زیرا بسیاری از آن‌ها پکیج ماه عسل و خدمات مربوط به آن را برای این نوع از مسافران در نظر گرفتند. در بسیاری از موارد، کافی است در زمان رزرو تور آنتالیا، به آژانس مسافرتی اعلام کنید که قصد دارید برای ماه عسل به این شهر سفر کنید. اگر قصد دارید تور آنتالیا اسفند را رزرو کنید، باید توجه داشته باشید که در این فصل، این هتل‌ها شامل تخفیف‌های خوبی می‌شوند. در ادامه با برخی از بهترین هتل های آنتالیا برای ماه عسل آشنا خواهید شد. هتل آدم و حوا (Adam & Eve Hotel) شاید بتوان هتل آدم و حوا را بهترین هتل آنتالیا برای ماه عسل معرفی کرد. این هتل یکی از خاص‌ترین اقامتگاه‌های آنتالیا است که حضور کودکان در آن ممنوع است. اقامت در اتاق‌ها و ویلاهای مستقل این هتل در امتداد ساحل دریای مدیترانه، خاص‌ترین خاطرات را به جای می‌گذارد. این هتل یک اسپای وسیع و استخر روباز بسیار بزرگ دارد. همه اتاق‌های هتل آدم و حوا، دیوارهای آینه‌ای، پنجره‌های قدی، مبلمان مدرن و سفید و بالکن با منظره باغ یا دریا دارند. 9 رستوران مختلف، با تنوعی خوب از غذاهای ژاپنی گرفته تا غذاهای سنتی ترکی، انتخاب گسترده‌ای از وعده‌های غذایی را در اختیار مسافران هتل قرار می‌دهند.این هتل یک رستوران مخصوص دارد که تجربه بی‌نظیر غذا خوردن در تاریکی را در اختیار شما قرار می‌دهد. اسپا، سالن ماساژ، حمام سنتی و سولاریوم، باشگاه مجهز، تنیس، غواصی و موج سواری از دیگر امکانات این هتل هستند. خدمات رایگان برای زوج‌های ماه عسل این هتل شامل تحویل سریع اتاق، اولویت در رزرو رستوران آلاکارته، روتختی ویژه ساتن نخی قرمز در روز ورود، کیک آرم آدم و حوا، چیدمان میوه، سینی مخصوص دسر، گل رز تزیین تخت و کف اتاق است و بسته وی آی پی ماه عسل آن شامل استقبال، پذیرش سریع، اولویت در رزرو رستوران در روز ورود، رختخواب ویژه ساتن نخی قرمز، صبحانه صبح روز بعد (فقط یک بار)، گلبرگ، فوندو شکلاتی، کیک آرم آدم و حوا، چیدمان میوه، پر کردن جکوزی، سینی دسر مخصوص است. توجه داشته باشید مهمانانی که برای ماه عسل به این هتل مراجعه می‌کنند، باید سند ازدواج خود را تحویل هتل دهند و از زمان ازدواجشان کمتر از 90 روز گذشته باشد.   آدرس هتل آدم و حوا: آنتالیا، اسکله موکی امتیاز تریپ ادوایزر هتل: 4.5 از 5 امتیاز بوکینگ هتل: 8.1 از 10 امتیاز گوگل هتل: 4.5 از 5   موقعیت هتل آدم و حوا  هتل آدم و حوا، بهترین هتل آنتالیا برای ماه عسل  هتل آدم و حوا هتل کلاب پرایوت بای رکسوس بلک (Club Prive by Rixos Belek) این هتل 5 ستاره با همه امکانات در نزدیکی منطقه بلک و کوه‌های توروس واقع شده است. کوه‌ها چشم‌انداز باشکوهی را پشت این مجموعه به وجود آورده‌اند. روبه‌روی این هتل ساحل اختصاصی با آب‌های فیروزه‌ای را مشاهده خواهید کرد. ویلاهای ساحلی خصوصی در محوطه، یکی از مناطق رویایی کلاب پرایوت رکسوس هستند. بین درختان کاج در محوطه، 39 ویلا وجود دارد که برخی از آنها جکوزی خصوصی، استخر و باغ دارند. این مجموعه یکی از منحصر‌به‌فردترین هتل های مخصوص ماه عسل آنتالیا است. کلاب پرایوت، 2 زمین تنیس، یک مرکز تناسب اندام پیشرفته و یک سونا و حمام ترکی نیز دارد. رستوران‌های متنوع این هتل غذاهای ارگانیک، تنقلات و غذاهای دریایی را در محیطی رویایی سرو می‌کنند. خدمات ویژه مسافران ماه عسل شامل تزئینات ویژه اتاق، پذیرایی خاص، صبحانه در اتاق و عکاسی مخصوص زوج‌ها است. آدرس هتل کلاب پرایوت بای رکسوس بلک: آنتالیاف بلک، خیابان کنگره امتیاز تریپ ادوایزر هتل: 5 از 5 امتیاز بوکینگ هتل: ندارد امتیاز گوگل هتل: 4.8 از 5   موقعیت هتل کلاب پرایوت رکسوس  هتل پرایوت رکسوس، بهترین هتل آنتالیا برای ماه عسل  اتاق‌های هتل پرایوت رکسوس هتل مکس رویال بلک (Maxx Royal Belek) هتل مکس رویال بلک که در کنار ساحل واقع شده است، یکی از منحصر‌به‌فردترین هتل‌های ترکیه و بهترین هتل‌های آنتالیا با پارک آبی است و در اکثر نظرسنجی‌ها به عنوان یکی از بهترین هتل‌های 5 ستاره این شهر انتخاب می‌شود. ساختمان اصلی به صورت نیم دایره‌ای در اطراف استخر قرار گرفته است که با جزایر سبز، تزیین شده و روبه‌روی آن استخرهای دیگری وجود دارد. قبل از اینکه هتل به ساحل برسد، ویلاهایی در امتداد ساحل قرار دارند که منظره بسیار خوبی را به وجود آورده‌اند. این ریزورت یک آبگرم مجلل و اسپا، یک پارک آبی با 10 سرسره آبی و یک زمین گلف ویژه دارد. هفت رستوران و چندین رستوران آلاکارته، غذاهای ترکی، مدیترانه‌ای، بین‌المللی و ژاپنی را برای مسافران سرو می‌کنند. خدمات ویژه ماه عسل این هتل شامل تزئینات ویژه اتاق، جکوزی اختصاصی در بالکن، اقامت یک شبه در یکی از آلاچیق‌های ساحلی، ناهار ویژه در رستوران‌های آلاکارته و صبحانه در رختخواب در روز انتخابی مسافران، هستند. به طور کلی مکس رویال بلک را می‌توان بهترین هتل آنتالیا برای ماه عسل معرفی کرد.  آدرس هتل مکس رویال بلک: آنتالیا، بلک، خیابان اسکله پلاک 21/14 امتیاز تریپ ادوایزر هتل: 5 از 5 امتیاز بوکینگ هتل: 9.4 از 10 امتیاز گوگل هتل: 4.8 از 5  موقعیت هتل مکس رویال بلک  مکس رویال بلک از هتل های مخصوص ماه عسل آنتالیا  اتاق های هتل مکس رویال بلک، بهترین هتل آنتالیا برای ماه عسل هتل سلکتوم لاکچری (Selectum Luxury) هتل سلکتوم لاکچری 5 ستاره در 4 کیلومتری منطقه بلک آنتالیا واقع شده است. این هتل لوکس، یک پارک آبی با 8 سرسره آبی، استخرهای روباز مختلف، اسپا، 12 زمین تنیس، یک زمین فوتبال کوچک و 10 زمین گلف در محوطه دارد. در ساحل اختصاصی هتل، یک اسکله با تراس آفتابگیر مستقیماً به دریای فیروزه‌ای منتهی می‌شود. در این هتل دیدنی، برنامه‌ها و فعالیت‌های مختلفی برگزار می‌شود که مسافران را برای ساعت‌ها سرگرم می‌کند و باعث می‌شود خاطره خوبی از سفر در ذهنشان ثبت شود. رستوران‌های متنوع مانند استیک‌خانه، سوشی‌بار و رستوران آلاکارته که مختص غذاهای دریایی است، از گزینه‌های صرف غذا در این هتل هستند. خدمات ویژه مهمانان ماه عسل شامل، تزئینات ویژه اتاق، پذیرایی خاص، میوه، شکلات و کیک خوش آمدگویی است. سلکتوم لاکچری یکی از انتخاب‌های خوب میان هتل های ویژه ماه عسل در آنتالیا محسوب می‌شود.  آدرس هتل سلکتوم لاکچری: آنتالیا، بلک، خیابان تاشلیبرون، تاشلیبرون موکیف پلاک 14/2 امتیاز تریپ ادوایزر هتل: 5 از 5 امتیاز بوکینگ هتل: 8.8 از 10 امتیاز گوگل هتل: 4.8 از 5   موقعیت هتل سلکتوم لاکچری  هتل سلکتوم لاکچری  سلکتوم لاکچری، بهترین هتل آنتالیا برای ماه عسل هتل باروت لارا کالکشن (Barut Lara) هتل باروت لارا کالکشن را می‌توان به عنوان بهترین هتل آنتالیا برای ماه عسل انتخاب کرد. این هتل امکانات فوق‌العاده و فضای رویایی را برای مسافران ماه عسل فراهم کرده است. 8 رستوران آلاکارته، استخرهای سرپوشیده و روباز با سرسره‌های آبی، سواحل مخصوص بزرگسالان و اسپا با حمام ترکی از ویژگی‌های باروت لارا است. اتاق‌های بزرگ مجموعه لارا باروت شامل بالکن‌های بزرگ با میز و صندلی برای لذت بردن از مناظر است. برای افراد ورزشکار، زمین تنیس و اسکواش، سالن بدنسازی، مینی گلف و مرکز ورزش‌های آبی نیز در این هتل وجود دارد. کافه‌ها و رستوران‌های لارا باروت، غذاهای بین‌المللی و محلی را چه در فضای داخلی و چه در فضای باز برای مهمانان سرو می‌کنند. امکانات ماه عسل مجموعه لارا باروت در طول اقامت مسافران، آن‌ها را غافلگیر می‌کند. صبحانه در اتاق، خدمات ویژه غذا، آبمیوه، سبد میوه لوکس، راه‌اندازی حمام ویژه، قاب عکس، کارت تبریک، صبحانه در اتاق در روز ورود، سرویس ویژه شام ​​با نور شمع در یک رستوران هتل، یک عکس گرفته شده توسط عکاس هتل و یک قاب طراحی خاص از خدماتی است که این هتل برای مسافران ماه عسل در نظر گرفته است. آدرس هتل باروت لارا: آنتالیا، لارا، گوزلوبا محله، بلوار یاشار سوبوتای، پلاک 30 امتیاز تریپ ادوایزر هتل: 5 از 5 امتیاز بوکینگ هتل: 9.2 از 10 امتیاز گوگل هتل: 4.8 از 5   موقعیت هتل باروت لارا کالکشن  هتل باروت لارا کالکشن، از بهترین هتل های آنتالیا برای ماه عسل  اتاق‌های هتل باروت لارا کالکشن هتل کونکورد دلوکس ریزورت (Concorde De Luxe Resort) هتل کونکورد دلوکس ریزورت در ساحل لارا واقع شده و محوطه‌ای زیبا همراه با استخر، درختان نخل و سرسره‌های آبی دارد. اتاق‌های این هتل، بالکن‌هایی با چشم‌انداز پانوراما از دریای مدیترانه دارند. هتل کنکورد دلوکس 7 رستوران و کافه دارد. رستوران ایتالیایی داوینچی، استیک‌خانه، کافه هاوانا و کافه ساحلی با صندلی‌های آفتاب‌گیر و چشم‌انداز دریا، محیطی خاص را برای صرف غذا به وجود می‌آورند. مهمانان این هتل می‌توانند در ساحل خصوصی شنا یا در زمین تنیس هتل اوقات خود را سپری کنند. اسپا، ماساژ، استخر سرپوشیده، سالن بولینگ و بیلیارد از دیگر تفریحات این هتل هستند.  این هتل برای مهمانان ویژه ماه عسل خدمات متفاوتی را در نظر گرفته است. اتاق خصوصی با جکوزی، شمع، سونا، بشقاب میوه، یک ساعت ماساژ رایگان و تزئینات ویژه اتاق از خدماتی هستند که هتل کنکورد دلوکس در اختیار زوج‌های عاشق قرار می‌دهد و آن را به بهترین هتل آنتالیا برای ماه عسل تبدیل کرده است. آدرس هتل باروت لارا: آنتالیا، کمرازیف خیابان تیسیسلر، پلاک 358/1 امتیاز تریپ ادوایزر هتل: 4.5 از 5 امتیاز بوکینگ هتل: 9.1 از 10 امتیاز گوگل هتل: 4.6 از 5  موقعیت هتل کنکورد دلوکس ریزورت  هتل کونکورد دلوکس ریزورت، از هتل های ویژه ماه عسل در آنتالیا  اتاق های هتل کونکورد دلوکس ریزورت هتل لیماک لارا دلوکس ریزورت (Limak Lara De Luxe Hotel & Resort) هتل لیماک لارا دلوکس در ساحل لارا واقع شده است. این هتل، 4 رستوران آلاکارته و اسپای بسیار مجهز دارد. علاوه بر مهمانانی که برای ماه عسل این هتل را انتخاب کردند، به همه مهمانان هدایای ویژه مانند سبد میوه رایگان در بدو ورود، خدمات اتو رایگان، پیشنهادات ویژه در اسپا و رستوران‌ها اهدا می‌شود. خدمات اسپا در لیماک لارا شامل حمام ترکی، استخرهای سرپوشیده و جکوزی است. برخی از اتاق‌ها جکوزی خصوصی و تراس با منظره دریا دارند.  مهمانان می‌توانند انواع غذاهای بین‌المللی از جمله هندی، تایلندی، ژاپنی، ایتالیایی، مکزیکی و ترکی را در رستوران‌های هتل تجربه کنند. سوئیت‌های مخصوص ماه عسل، قاب عکس، میوه، یک وعده غذا در یکی از رستوران‌های هتل، یک صبحانه در اتاق، این هتل را به یکی از بهترین هتل های آنتالیا برای ماه عسل، تبدیل کرده است. آدرس هتل لیماک لارا دلوکس ریزورت: آنتالیا، آکسو، محله کمرآزی، بلوار یاشار سابوتای، پلاک 360 امتیاز تریپ ادوایزر هتل: 4.5 از 5 امتیاز بوکینگ هتل: 8.4 از 10 امتیاز گوگل هتل: 4.7 از 5   موقعیت هتل لیماک لارا دلوکس ریزورت  لیماک لارا دلوکس ریزورت، بهترین هتل آنتالیا برای ماه عسل  لیماک لارا دلوکس ریزورت هتل تایتانیک دلوکس لارا (Titanic Deluxe Lara) هتل تایتانیک دلوکس لارا گزینه خوبی جهت انتخاب بهترین هتل آنتالیا برای ماه عسل است. اتاق‌های این هتل پنجره‌های بزرگی دارند که مشرف به دریا هستند و هر کدام صندلی های راحتی در بالکن خصوصی خود دارند. این هتل یک استخر روباز عظیم دارد که برای علاقه‌مندان به شنا، یگ ویژگی به شمار می‌آید. از دیگر امکانات هتل، یک زمین فوتبال، 4 زمین تنیس، اسپا، ماساژ و یک زمین بسکتبال است. رستوران‌های متنوع هتل انواع غذاهای بین‌المللی و ترکی را سرو می‌کنند. از خدمات ویژه ماه عسل این هتل می‌توان به اختصاص بهترین اتاق‌ در میان اتاق‌های هم‌ رده، بشقاب میوه در هنگام ورود، کیک و بشقاب دسر ترکی، استفاده از مجموعه امکانات VIP، گل در اتاق، روتختی مخصوص، صبحانه سنتی ترکی در یک روز درخواستی در رستوران ویژه، رزرو رایگان در رستوران ایتالیایی یا  آلاکارته دریایی در یک روز درخواستی، تزئین میز، 20% تخفیف در اسپا، صبحانه قاره‌ای در یک روز درخواستی در اتاق اشاره کرد. آدرس هتل تایتانیک دلوکس لارا: آنتالیا، لارا، گوزلوبا، خیابان لارا توریسم،  امتیاز تریپ ادوایزر هتل: 4.5 از 5 امتیاز بوکینگ هتل: 8.5 از 10 امتیاز گوگل هتل: 4.6 از 5   موقعیت هتل تایتانیک دلوکس لارا  تایتانیک دلوکس لارا، از بهترین هتل آنتالیا برای ماه عسل  تایتانیک دلوکس لارا، بهترین هتل آنتالیا برای ماه عسل کراون پلازا آنتالیا (Crowne Plaza Antalya) هتل کراون پلازا آنتالیا که در امتداد ساحل معروف کنیالتی قرار دارد؛ چشم‌انداز زیبایی از دریای مدیترانه را در اختیار مسافران قرار می‌دهد. این هتل استخرهای سرپوشیده و روباز، اسپای وسیع و وای فای رایگان دارد. در اتاق‌ها، مهمانان می‌‎توانند از بالکن منظره دریا را تماشا کنند. در برخی از اتاق‌های مجلل کرون پلازا، فضای نشیمن و وان آبگرم نیز وجود دارد. کرون پلازا آنتالیا سه رستوران دارد که صبحانه بوفه و غذاهای ترکی و بین المللی را سرو می‌کنند. مرکز تناسب اندام پیشرفته، مرکز اسپا با سونا فنلاندی، حمام ترکی و روسی از دیگر امکانات کراون پلازا هستند. مسافرانی که برای گذراندن ماه عسلشان این هتل را انتخاب می‌کنند، اقامت در سوئیت‌های ماه عسل را ترجیح می‌دهند. تزئینات اتاق، ظرف میوه و دیگر خدمات ویژه برای زوجین، کراون پلازا را به یکی از بهترین هتل های آنتالیا برای ماه عسل تبدیل کرده است. آدرس هتل کراون پلازا آنتالیا: آنتالیا، کنیالتی، گورسو، بلوار آکدنیز،  امتیاز تریپ ادوایزر هتل: 4.5 از 5 امتیاز بوکینگ هتل: 8 از 10 امتیاز گوگل هتل: 4.3 از 5  موقعیت هتل کراون پلازا آنتالیا  هتل کراون پلازا آنتالیا، از هتل های مخصوص ماه عسل آنتالیا  هتل کراون پلازا آنتالیا هتل‌های خاص برای ماه عسل در آنتالیا اگر به دنبال خدمات تجملی و لوکس نیستید و ترجیح می‌دهید ماه عسلتان را در هتل‌های خاص و دیدنی با امکانات متوسط بگذرانید، هتل‌های خاص آنتالیا بهترین گزینه برای شما خواهند بود. این هتل‌‎ها وسعت، خدمات و زرق‌و‌برق مجموعه‌های بزرگ و لوکس را ندارند؛ اما به معنای واقعی زیبا و خاص هستند و اقامت در آن‌ها می‌تواند به بهترین خاطره زندگی مشترکتان تبدیل شود. در ادامه تعدادی از این هتل های مناسب ماه عسل آنتالیا را به صورت مختصر معرفی می‌کنیم. راهنمای کامل سفر به آنتالیا هتل پودینگ مارینا (Puding Marina Hotels) هتل چهار ستاره پودینگ در قلب منطقه قدیمی شهر آنتالیا، کاله ایچی، واقع شده و 6 عمارت تاریخی، یک استخر روباز و یک کافه در کنار استخر دارد. موقعیت مکانی این اقامتگاه به نحوی است که منظره بی‌نظیری از کوه‌ها و دریای مدیترانه را در اختیار مسافران قرار می‌دهد. اتاق‌های این هتل با طراحی شیک امکانات مناسب و کافی دارند. در این هتل، روز خود را با صبحانه بوفه‌ای که در رستوران و کافه سرو می شود، آغاز می‌کنید. هتل پودینگ همچنین محوطه و باغ زیبایی دارد که می‌توانید در منظره زیبای آن عکاسی کنید. تزئینات اتاق و پذیرایی برای مسافران ماه عسل از خدمات این هتل است.  آدرس هتل پودیگ مارینا: آنتالیا، سلچوک، کوچه مرمرلی، پلاک 17 امتیاز تریپ ادوایزر هتل: 4 از 5 امتیاز بوکینگ هتل: 8.6 از 10 امتیاز گوگل هتل: 4.4 از 5  موقعیت هتل پودینگ آنتالیا  هتل پودینگ آنتالیا از هتل های مخصوص ماه عسل آنتالیا  اتتق‌های هتل پودینگ آنتالیا هتل مدیترا آرت (Mediterra Art Hotel)  اگر می‌خواهید در دوران ماه عسل، از استرس زندگی شهری دور شوید، در حالی که میان خانه‌های قدیمی که با دیوارهای بلند احاطه شده‌اند قدم بزنید و سفری لذت بخش را تجربه کنید، اقامت در هتل چهار ستاره مدیترا آرت این امکان را در اختیارتان قرار می‌دهد. هتل مدیترا آرت با 26 اتاق، 9 اتاق دلوکس، 1 سوئیت سوپر لوکس و 16 اتاق استاندارد پذیرای شما است. رستوران سرپوشیده و روباز هتل انواع غذاهای بین‌المللی و سنتی را سرو می‌کنند. همچنین فضای تاریخی و استخر مجموعه خاطره‌ای شیرین از ماه عسل را در ذهن شما ثبت می‌کنند. تزئینات اتاق و پذیرایی ویژه از جمله خدمات این هتل برای مسافران ماه عسل است. آدرس هتل مدیترا آرت: آنتالیا، کلینچارسلان، کوچه ظفر، پلاک 5 امتیاز تریپ ادوایزر هتل: 4 از 5 امتیاز بوکینگ هتل: 7.4 از 10 امتیاز گوگل هتل: 3.5 از 5   موقعیت هتل مدیترا آرات  هتل مدیترا آرت از هتل های ویژه ماه عسل در آنتالیا  هتل مدیترا آرت هتل تووانا (Tuvana Hotel)  اتاق‌ها هتل چهار ستاره تووانا، با کفپوش چوبی و مبلمان ساخته شده از چوب بلوط و کاج تزئین شده‌اند. آنها مجهز به وای فای رایگان، تلویزیون ماهواره‌ای و دی وی دی پلیر هستند. برخی از اتاق‌ها بالکن نیز دارند. صبح‌ها در هتل، بوفه صبحانه بسیار جذابی سرو می‌شود. رستوران سراسر (Seraser) در این هتل غذاهای بین المللی و ترکی تهیه شده از مواد اولیه تازه را برای مسافران سرو می‌کند. مهمانان می‌توانند در باغی که پر از درختان پرتقال و آلو است، عکاسی کنند. هتل تووانا در 4 ساختمان، در یک کوچه سنگ‌فرش زیبا واقع شده است. خدمات ویژه ماه عسل این هتل به تزئین اتاق و پذیرایی میوه محدود می‌شود، اما در عوض مهمانان می‌توانند در فضای دلنشین آن خاطره سازی کنند.  آدرس هتل تووانا: آنتالیا، کلینچارسلان، کوچه ظفر، پلاک 5 امتیاز تریپ ادوایزر هتل: 4.5 از 5 امتیاز بوکینگ هتل: 8.5 از 10 امتیاز گوگل هتل: 4.4 از 5  موقعیت هتل تووانا   هتل تووانا  هتل تووانا، از هتل های مناسب ماه عسل آنتالیا سخن آخر انتخاب بهترین هتل آنتالیا برای ماه عسل شاید کمی دشوار به نظر برسد، اما آنتالیا مملو از هتل‌های مناسب برای این دوران شیرین از زندگی است. در این مطلب تنها تعدادی از بهترین هتل‌ها را معرفی کردیم تا با اطلاعات بیشتر و دید بهتر، تصمیم خود را برای رزرو بگیرید. باز هم مانند همیشه، همه چیز بستگی به سلیقه و علایق شما و همسرتان دارد. اگر علاقه دارید ماه عسل لوکس و متفاوتی را تجربه کنید؛ انتخااب میان هتل‌های پنج ستاره آنتالیا برای شما بهترین گزینه خواهد بود، اما اگر آرامش، فضاهای باستانی و زیبا و امکانات متوسط اما لذت‌بخش برای شما جذاب‌تر است، بوتیک هتل‌های آنتالیا و هتل‌های منطقه کاله ایچی یا شهر قدیمی آنتالیا، بهترین انتخاب هستند.  اگر قصد دارید تور نوروزی آنتالیا را برای ماه عسلتان انتخاب کنید، زودتر تصمیم گرفته و اقدام به رزرو کنید، چون این هتل‌ها در زمان نوروز شلوغ می‌شوند و ممکن است شانس اقامت در هتل مورد نظرتان را از دست بدهید. پیشنهاد می‌کنیم اگر تجربه گذراندن دوران ماه عسل در یکی از هتل‌های آنتالیا را داشته‌اید، برای راهنمایی زوج‌هایی که در تصمیم‌گیری مردد هستند و کمی در این‌باره تردید دارند؛ نظرات خود را در قسمت مربوط به این مطلب درج کنید.   تألیف: تیم نویسندگان لست‌سکند
https://lastsecond.ir/blog/7661-10-luxurious-shopping-malls-world,اگر در این مراکز خرید لوکس نتوانستید خرید کنید، حداقل در آن‌ها گشت بزنید! +تصاویرهر کدام از ما برای جست‌وجوی «گرانترین مرکز خرید جهان» دلیل خاصی داریم که شاید ویترین‌گردی، متداول‌ترین آن باشد؛ زیرا قیمت‌های سربه‌فلک کشیده در گرانترین پاساژهای دنیا، بسیار بیشتر از محتویات جیب ما است. با این حال هر سال میلیون‌ها نفر از این مجتمع‌ها دیدن می‌کنند تا علاوه بر ویترین‌گردی، رقابت برند‌ها را ببینند، از معماری و محصولات لوکس این مراکز عکس بگیرند یا حتی در جشنواره‌ها و مراسم مراکز خرید شرکت کنند. در این بین، شاید هم عده‌ای دائم در حال سفر خارجی باشند و بخواهند مروری بر لیست لوکس ترین مراکز خرید جهان بیندازند تا در فرصت مناسب از آن‌ها دیدن کنند. در این مطلب از مجله گردشگری لست‌سکند، ضمن ردیف کردن لیستی از گرانترین مراکز خرید دنیا، حقایقی جالب از هر یک می‌گوییم. علاوه بر آن، اطلاعات مهمی مثل آدرس و ساعت کاری را هم می‌آوریم تا اگر راهتان به هر کدامشان خورد، چند ساعتی را در صرف بازدیدشان کنید و با تماشای لوکس‌ترین محصولات دنیا در آن‌ها با بهترین برندها هم آشنا شوید. آنچه در ادامه مطلب خواهید خواند  15. مرکز خرید شانگری لاپلازا (Shangari-La Plaza)14. مرکز خرید امارات (Mall of the Emirates)13. مرکز خرید بورلی سنتر (Beverly Center)12. مرکز خرید گراند کانال (Grand Canal)11. پاساژ مرکز پست ملبورن (Melbourne’s GPO)10. مرکز خرید وست ادمونتن (West Edmonton)9. مرکز خرید آمریکا مال (Mall of America)8. مرکز خرید ویلاجیو (Villagio Mall)7. مرکز خرید گالریا (The Galleria)6. مرکز خرید میوسی کا 11 (K11 Musea)5. گالری لافایت پاریس (Galeries Lafayette)4. مرکز خرید جی یو ام کیتای گورود (GUM Kitai-Gorod)3. دبی مال (The Dubai Mall)2. سیام پاراگون (Siam Paragon)1. مرکز خرید هرودز (Harrods) 15. مرکز خرید شانگری لاپلازا (Shangari-La Plaza) یکی از لوکس‌ترین مراکز خرید آسیا واقع در ماندالویونگ فیلیپین است. این مرکز، در سال 1991 افتتاح شد و بیش از 300 فروشگاه در 8 طبقه اصلی و 10 طبقه در بال شمالی خود دارد. تعداد زیادی از برندهای تجاری لوکس، رستوران‌های محلی و بین‌المللی، در این مرکز خرید قرار دارند. فروشگاه روستان (Rustan) واقع در این مرکز، بسیاری از برندهای پرطرفدار بوتیک را دارد که اجناسش را در 4 طبقه به نمایش می‌گذارد. ساعت کاری مرکز خرید شانگری لاپلازا: 10:00 تا 21:00 آدرس مرکز خرید شانگری لاپلازا: فیلیپین، مانیل، ماندالیونگ، بلوار شاو (Shaw)  موقعیت مرکز خرید شانگری لاپلازا   مرکز خرید شانگری لاپلازا 14. مرکز خرید امارات (Mall of the Emirates) امارات مال در سال 2005 نگینی در نقشه دبی شد و به عنوان یکی از پیشتازان مرکز خریدهای مدرن در جهان، خوش درخشید. امارات مال نخستین مرکز خرید در خاورمیانه است که در داخل خود پیست اسکی و پارک برفی به نام اسکی دبی (Ski Dubai) دارد. این مرکز خرید، یک ساختمان 4 طبقه است و بیش از 700 فروشگاه را در طبقات خود جای‌داده است. در سال 2013، امارات مال یک پروژه توسعه چند مرحله‌ای به ارزش یک میلیارد درهم، معادل 274 میلیون دلار آمریکا را اعلام کرد.این مرکز خرید در سال 2013  هم در رتبه هفتم بزرگ‌ترین مراکز خرید جهان قرار گرفت. امارات مال همچنین یک نمایندگی از هتل پنج ستاره Kempinski دارد. اگر در تور دبی ثبت‌نام کرده‌اید، فرصت بازدید این جاذبه را از دست ندهید.  ساعت کاری امارات مال: 10:00 تا 00:00، جمعه‌ها 10:00 تا 23:00 آدرس امارات مال: دبی، خیابان شیخ زاید، خیابان البرشا  موقعیت مرکز خرید امارات مال  امارات مال 13. مرکز خرید بورلی سنتر (Beverly Center) بورلی سنتر لس‌‌آنجلس هم یکی از لوکس ترین مراکز خرید جهان محسوب می‌شود. این مرکز، سازه‌ای 8 طبقه و یکپارچه است که بیش از 160 فروشگاه و بوتیک را در خود جای‌ داده است. در این مجتمع، بیش از 160 برند تجاری مانند هوگو باس، لویی ویتون و گوچی و بسیاری دیگر به فروش می‌رسند. این مرکز، حضور فرهنگی پررنگی در تلویزیون و فیلم‌های آمریکایی دارد. بورلی سنتر در سال 1982 افتتاح شد و در آن زمان، تنها مکانی در آمریکا بود که 14 سالن سینما داشت. پشت‌بام بورلی نیز یک‌ چشم‌انداز وسیع از هالیوود هیلز، مرکز شهر لس‌آنجلس و لس‌آنجلس بخش غربی لس‌آنجلس دارد.  ساعت کاری مرکز خرید بورلی سنتر: 10:00 تا20:00 و یکشنبه‌ها 11:00 تا 18:00 آدرس مرکز خرید بورلی سنتر: لس‌آنجلس، بلوار بورلی  موقعیت مرکز خرید بورلی سنتر  نمای بیرونی بورلی سنتر 12. مرکز خرید گراند کانال (Grand Canal) نام لاس وگاس همه را به یاد هتل‌های لوکس و انواع‌واقسام تفریحات می‌اندازد. مرکز خرید گراند کانال نیز از این قاعده مستثنا نیست. این مرکز خرید لوکس، در داخل هتل ونشین (Venetian) قرار دارد. گرند کانال در سال 1991 افتتاح شد، در داخل آن کانال‌های آبی ساخته شده است که مردم از طریق آن‌ها و به‌وسیله قایق، می‌توانند به اطراف مرکز خرید بروند و یک تجربه رمانتیک و رویایی داشته باشند. در گراند کانال، انواع برندهای سرشناس صنعت مد به چشم می‌خورد. خرید، ویترین‌گردی و قایق‌سواری، تنها جذابیت این مجتمع نیست. در سراسر این مرکز خرید، روزانه اجراهای زنده هم وجود دارند و قابل‌ذکر است که سالانه بیش از 25 میلیون بازدیدکننده در این مرکز خرید قدم می‌زنند. این آمار در بین مراکز خرید آمریکا کم‌تکرار است. برخی برندهای تجاری مشهور در گراند کانال عبارت‌اند از: تیلور و سفورا و بنانا ریپابلیک. ساعت کاری مرکز خرید گراند کانال: 10:00 تا 21:00 آدرس مرکز خرید گراند کانال: خیابان دکتر کروگر در لاس وگاس  موقعیت مرکز خرید گرند کانال  قایق سواری در گراند کانال 11. پاساژ مرکز پست ملبورن (Melbourne’s GPO) با یک نگاه به تصویر این مرکز خرید، درمی‌یابید که در یک ساختمان قدیمی ساخته شده است. ماجرا از این قرار است که در سال 2004، استرالیایی‌ها ساختمان قدیمی پست ملبورن را بازسازی کرده‌اند تا یکی از مدعیان گرانترین مرکز خرید جهان را دایر کنند. معماری این مجتمع به دوران ملکه ویکتوریا مربوط است و طراحی داخلی آن شما را شگفت‌زده می‌کند. حتی پس از بازسازی مجدد آن به طراحی داخلی و سبک ساختمان هیچ آسیبی وارد نشده است. این ساختمان کلاسیک که اداره پست شهر بوده، در سال 1867 ساخته‌ شده است و در فهرست سازمان میراث فرهنگی به ثبت رسیده است. در حال حاضر، اداره پست به یک مکان در نزدیکی این مرکز خرید منتقل شده. امروزه این مرکز، خانه بسیاری از خرده‌فروشی‌ها و برندهای تجاری لوکس سراسر جهان است. ساعت کاری پاساژ مرکز پست ملبورن: 10:00 تا 19:00 آدرس پاساژ مرکز پست ملبورن: ملبورن استرالیا، خیابان الیزابت موقعیت مرکز خرید مرکز پست ملبورن  معماری کلاسیک مرکز پست ملبورن 10. مرکز خرید وست ادمونتن (West Edmonton) از سال 2015، مرکز خرید وست ادمونتن در آلبرتای کانادا، بزرگ‌ترین مرکز تجاری در آمریکای شمالی است. در فضای تجاری این ساختمان سه‌ طبقه، 800 فروشگاه و سرویس‌های خدماتی قرار دارد. جدا از اینکه وست ادمونتن یکی از گرانترین مراکز خرید دنیا است، یک پارک سرپوشیده بزرگ و بزرگترین پارک برفی را هم دارد. جاذبه‌های دیگر آن عبارت‌اند از: 18 زمین گلف کوچک، یک سالن سینما و یک سالن بولینگ. علاوه بر تمام این‌ها، وست ادمونتن دارای مناطق مسکونی مانند: خیابان بوربن، بلوار اروپا و محله چینی است. از فروشگاه‌های لوکس این مرکز هم می‌توانیم به هوگو باس اشاره کنیم. یکی از ویژگی‌های مهم لوکس ترین مراکز خرید جهان، بزرگی آن است. وست ادمونتن از نظر وسعت، حرف‌های زیادی برای گفتن دارد. جمعیتی که از این مرکز خرید بازدید می‌کنند، فراتر از حد تصور است؛ کافی است اشاره کنیم بزرگترین پارکینگ جهان با ظرفیت 20 هزار خودرو، از امکانات مهم وست ادمونتن است. همچنین بیش از 24000 فروشنده و کارمند در آن مشغول به کارند. تا سال 2004 این مرکز خرید، بزرگترین مجموعه تجاری‌تفریحی در جهان بود. ساعت کاری مرکز خرید وست ادمونتن: 10:00 تا 21:00 و یکشنبه‌ها 11:00 تا 18:00 آدرس مرکز خرید وست ادمونتن: کانادا، آلبرتا، غرب ادمونتون  موقعیت مرکز خرید وست ادمونتن  مرکز تفریحی‌تجاری وست ادمونتن 9. مرکز خرید آمریکا مال (Mall of America) آمریکا مال از سال 2015 تاکنون، بزرگ‌ترین مرکز خرید در ایالت متحده آمریکا است. به طوری که بیش از 32 هواپیمای بویینگ 747 در آن جا می‌شوند. همچنین این مرکز خرید، رتبه یک در تجربه خرید لوکس آمریکا را دارد. خیلی از گردشگران، آمریکا مال را از گرانترین پاساژهای دنیا می‌دانند. جاذبه‌های تفریحی آمریکا مال، بی‌رقیب هستند و برای یک بازدید درست‌وحسابی از همه آن‌ها به بیش از 60 ساعت زمان نیاز دارید. این جاذبه‌های تفریحی عبارتند از: پارک ملی نیکلدون، غواصی، بزرگ‌ترین پارک سرپوشیده جهان، اکوتریوم سی لایف، محوطه لگو و مرکز شبیه‌سازی پرواز که در این بین، محوطه لگوی آمریکا مال، طولانی‌ترین جاذبه‌ی آن است. بد نیست به این نکته جالب اشاره کنیم که از هر 10 نفری که به این مرکز خرید می‌روند، 4 نفرشان توریست است. برخی از فروشگاه‌های قابل‌توجه این مرکز عبارتند از: هارد راک کافه (Hard Rock Cafe) ، فروشگاه وریزون (Verizon destination store)، اپل استور (Apple store)، فروشگاه مایکروسافت (Microsoft store) ، فروشگاه عروسک‌های دخترانه آمریکایی (American Girl Doll Store) و سیاره هالیوود (Planet Hollywood). ساعت کاری مرکز خرید آمریکا مال: 11:00 تا 20:00 آدرس مرکز خرید آمریکا مال: ایالت مینسوتا، شهر مینیاپولیس  موقعیت مرکز خرید آمریکا مال  بخشی از مرکز خرید آمریکا مال 8. مرکز خرید ویلاجیو (Villagio Mall) ویلاجیو هم یکی از لوکس ترین مراکز خرید جهان است که در دوحه قطر ساخته شده است. این مرکز خرید در سال 2006 افتتاح‌ شد و برندهای تجاری و فروشگاه‌های لوکس بسیاری را در خود جای داد. طراحی داخلی ویلاجیو برگرفته از یک طرح ایتالیایی است. از سایر جاذبه‌های این مرکز می‌توانیم به پارک سرپوشیده معروفی مثل گاندولانیا (Gondolania) اشاره کنیم. در این پارک زمین‌یخ بازی اسکیت گاندولانیا واقع شده، یکی از دو زمین هاکی روی یخ در قطر، جایی که محل برگزاری لیگ هاکی روی یخ قطر و مسابقات قهرمانی دزرت کاپ (Desert Cup) است. این مرکز همچنین شامل کانال‌های آبی است و قایق‌هایی به‌عنوان وسیله نقلیه در آنجا وجود دارند، در طول قایق‌سواری منظره شگفت‌انگیزی را شاهد خواهید بود. ویلاجیو یکی از لوکس‌ترین مراکز خریدی است که می‌توانید در هنگام سفر به قطر تجربه کنید. ساعت کاری مرکز خرید ویلاجیو: یکشنبه تا چهارشنبه 9:00 تا 22:00 و بقیه روزها 9:00 تا 23:00 آدرس مرکز خرید ویلاجیو: قطر، دوحه، خیابان الواب  موقعیت مرکز خرید ویلاجیو   فضای دلنشین مرکز خرید ویلاجیو 7. مرکز خرید گالریا (The Galleria) گالریا فقط جزو لوکس ترین مراکز خرید جهان نیست، بلکه یکی از قدیمی‌ترین آن‌ها هم هست. اگر تور اروپا خریده‌اید حتما این مرکز خرید را در لیست خود بگنجانید. از خرده‌فروشان و فروشگاه‌های لوکس گرفته تا کلکسیون جواهرات، محصولات مد و موسسه طراحی لباس زنانه همگی در این مجتمع موجود هستند. به جز محتویات مجتمع و ارزش تاریخی آن، معماری گالریا هم جلب توجه بسیاری دارد. این سبک معماری بین سال‌های 1865 تا 1877، در مجتمع گالریا اجرا شد. گالریا 4 طبقه دارد که بوی خوش کافه‌هایش در آن پیچیده است. حتی نام این مرکز خرید، الهام‌بخش بسیاری از لوکس‌ترین و گرانترین مراکز خرید دنیا شده است و مجتمع‌های بسیاری را می‌بینید که «گالریا» نام دارند. ساعت کاری مرکز خرید گالریا: 10:00 تا 20:00 آدرس مرکز خرید گالریا: ایتالیا، میلان، خیابان ویا سانترا رادگوندا  موقعیت مرکز خرید گالریا  مرکز خرید گالریا 6. مرکز خرید میوسی کا 11 (K11 Musea) سفر به هنگ‌ کنگ بهترین فرصت برای سر زدن به یکی از لوکس ترین مراکز خرید جهان به نام میوسی کا 11 است. بیش از 100 معمار بین‌المللی پس از یک دهه تلاش، در سال 2019 شاهکاری را ساختند که از نظر خدمات و محتویات کم‌نظیر است. عظمت این مرکز خرید، اوج خلاقیت، نوآوری، فرهنگ و ظرافت را به چشمان شما هدیه می‌کند. فروشگاه‌های این مجموعه محصولات فرهنگی، هنری و تاریخی بسیاری را می‌فروشند، به همین دلیل، حتی اگر قصد خرید ندارید، میوسی کا 11 را یک موزه بدانید و با تماشای ویترین‌هایش سرگرم شوید. میوسی کا 11، از 10 طبقه تشکیل شده که در معماری آن از ورقه‌های درخشان فلزی و چوب به بهترین شکل ممکن استفاده شده است. خلاصه بگوییم، همه چیز در اینجا برق می‌زند؛ خصوصاً اگر به بخش‌ جواهرات آن بروید. به دلیل وجود محصولات بسیار خاص و هنری در این مرکز خرید، بسیاری از گردشگران، آن‌ را گرانترین مرکز خرید جهان می‌دانند.  طراحان میوسی کا 11 با طراحی دیوارهای سبزی که در مجموع  5 هزار متر مربع وسعت دارند، دِین خود را به محیط‌زیست و طبیعت ادا کرده‌اند. ساعت کاری مرکز خرید میوسی کا 11: 10:00 تا 22:00 آدرس مرکز خرید میوسی کا 11: هنگ کنگ، محله تسیم شا تسوی، جاده سالیسبوری  موقعیت مرکز خرید میوسی کا 11  فضای لوکس مرکز خرید میوسی کا 11 هنگ کنگ 5. گالری لافایت پاریس (Galeries Lafayette) وقتی از گرانترین بوتیک جهان حرف می‌زنیم، (Louis Vuitton) نامی است که حسابی سروصدا می‌کند و در این مرکز خرید، شعبه دارد؛ اما اگر صرفاً مجتمع‌های لوکس و بزرگ مدنظرتان باشد هم، گالری لافایت پاریس گزینه خوبی است. این مجموعه در سال 1912 تاسیس شد و وسعت امروزی آن به 69 هزار متر مربع می‌رسد. اگرچه این پاساژ در لیست گرانترین مراکز خرید دنیا قرار دارد؛ اما بد نیست اشاره کنیم که دامنه وسیعی از انواع برند و قیمت در آن وجود دارد و تقریباً با هر بودجه‌ای سازگار است.  سقف بزرگ گنبدی شکل لافایت، نمایی زیبا به پاریس بخشیده و قطعاً این زیبایی آن را به یکی از توریستی ترین مراکز شهر تبدیل کرده است. هر هفته مغازه های این مرکز خرید فشن شوهایی را برای گردشگران تور فرانسه دارند. همه این ویژگی‌های لافایت پاریس، در یک جا گردهم آمده‌اند تا بهشتی را برای علاقه‌مندان موضوعاتی مثل گرانترین بوتیک جهان فراهم آورند. به دلیل موقعیت مرکزی این مجتمع، با وسایل نقلیه عمومی به راحتی می‌توانید به آن دسترسی داشته باشید. ساعت کاری مرکز خرید لافایت: 9:30 تا 20:30 یکشنبه، 11:00 تا 20:00 آدرس مرکز خرید لافایت: فرانسه، پاریس، بلوار اوسمان   موقعیت مرکز خرید لافایت پاریس  فضای دلنشین مرکز خرید لافایت پاریس 4. مرکز خرید جی یو ام کیتای گورود (GUM Kitai-Gorod) داستان ساختن این مرکز خرید در سال 1893 ریشه دارد. در آن زمان، قرار شد در روسیه، بزرگ‌ترین و گرانترین مرکز خرید جهان ساخته شود. از آن‌جایی که این مرکز خرید در مرکز شهر مسکو قرار دارد، از طریق آن می‌توانید به بسیاری از جاهای دیدنی مسکو دسترسی داشته باشید. این ساختمان از سه طبقه و یک زیرزمین تشکیل شده است که همگی ردیفی طولانی از مغازه‌ها را در خود جای داده‌اند که در مجموع، مساحتشان به 73 هزار متر مربع می‌رسد. همه اجناس 150 فروشگاهی که در این مرکز خرید هستند، لوکس محسوب می‌شوند و به همین دلیل، بسیاری از گردشگران مرکز خرید جی یو ام را گرانترین مرکز خرید جهان می‌دانند. ساعت کاری مرکز خرید جی یو ام: 10:00 تا 22:00 آدرس مرکز خرید جی یو ام: روسیه، مسکو، میدان سرخ  موقعیت مرکز خرید جی یو ام کیتای گورود  جی یو ام کیتای گورود، از گرانترین پاساژهای دنیا 3. دبی مال (The Dubai Mall) دبی مال بزرگ‌ترین مرکز خرید در جهان، یکی از بهترین جاهای دیدنی دبی و خانه بیش از 1200 فروشگاه است. مساحت دبی مال هم مرز 11 هکتار را رد می‌کند. همچنین این مرکز، عنوان پربازدیدترین مرکز خرید جهان را با بیش از 80 میلیون بازدیدکننده در سال یدک می‌کشد. افتتاح دبی مال چندین بار به تأخیر افتاد تا در نهایت در 4 نوامبر 2008 با ظرفیت پارکینگ بیش از 14000 ماشین افتتاح شد. دبی مال خانه بسیاری از لوکس‌ترین برندهای تجاری جهان مانند رولکس (Rolex) ،کنلی (Canali)، ریوالی (Revoli ) و بسیاری دیگر است. از آن‌جایی که دبی مال با برج خلیفه فاصله زیادی ندارد، خواه‌نا‌خواه در بازدیدتان از این مقصد، فرصت زیادی برای تجربه تفریحات دبی خواهید داشت. همچنین اگر قرار است در نوروز از دبی دیدن کنید، احتمالاً گرمای هوا از چالش‌های سفرتان باشد؛ بنابراین بازدید از مراکز خرید شما را از این مشکل نجات می‌دهد. ساعت کاری دبی مال: 10:00 تا 00:00 و روزهای جمعه، شنبه و یکشنبه تا 1:00  آدرس دبی مال: دبی، جاده فایننشال سنتر قیمت تور نوروزی دبی موقعیت مرکز خرید دبی مال  2. سیام پاراگون (Siam Paragon) اگر تور نوروزی تایلند را خریده‌اید، بد نیست حال‌وهوای خرید عید را با خود به این کشور ببرید. زیرا برخی از لوکس ترین مراکز خرید در جهان، در تایلند هستند که سیام پاراگون در بانکوک، یکی از آن‌هاست. در این مرکز خرید، چند سالن سینما، برندهای مطرح جهان، غذای بین‌المللی و در مجموع بیش از 250 فروشگاه را میبینید که در 4 طبقه تقسیم شده‌اند. در هر طبقه اول این مرکز خرید، انواع برند لباس را خواهید دید، طبقه دوم و سوم هم لوازم خانگی بیش از هر چیز دیگری به چشم می‌خورد. در طبقه چهارم این مجتمع غذاهای رنگارنگ از سراسر جهان جلب توجه می‌کند و در آن می‌توانید انواع غذای بین‌المللی را امتحان کنید. در طبقه پنجم سیام گاراگون نیز باید خود را برای یک تفریح تمام عیار آماده‌ کنید، زیرا در این طبقه علاوه بر سینما، چند سالن بازی بولینگ و بازی‌های دیجیتال وجود دارد. ساعت کاری مرکز خرید سیام پاراگون: 10:00 تا 22:00 آدرس مرکز خرید سیام پاراگون: مرکز شهر بانکونک، منطقه پاتوم وان  موقعیت مرکز خرید سیام پاراگون  ورودی مرکز خرید سیام پاراگون 1. مرکز خرید هرودز (Harrods) مرکز خرید هرودز، یکی از بزرگ‌ترین مراکز خرید در انگلیس و اروپا است که وسعتی بالغ بر 2 هکتار دارد. در این مجتمع 330 فروشگاه، پر از اجناس لاکچری، جای گرفته است. اگر می‌خواهید گرانترین بوتیک جهان و انواع جواهر فروشی را که نمونه آن‌ها را در زندگی‌تان ندیده‌اید یکجا ببینید، حتماً به این فروشگاه سر بزنید. وقتی لندن خودش را برای کریسمس آماده می‌کند، روزانه 300 هزار نفر روانه این مرکز خرید می‌شوند. این حجم از شلوغی و محبوبیت هرودز، فقط برای اجناس و مغازه‌هایش نیست، بلکه تاریخ لندن، 150 سال خاطره را در راهروهای این پاساژ به جا گذاشته است. همچنین اگر بخواهید در انگلیس غذای بین‌المللی را تست کنید، یکی از بهترین گزینه‌های شما این مرکز خرید است زیرا در آن حدود 21 غذاخوری است که از غذای شرقی گرفته تا خاورمیانه سرو می‌شود. ساعت کاری مرکز خرید هرودز: 11:00 تا 20:00 آدرس مرکز خرید هرودز: لندن، خیابان برامپتون، خیابان هنز  موقعیت مرکز خرید هرودز  مرکز خرید هرودز سخن آخر مراکز خریدی که در این متن معرفی کردیم، تقریباً تمام قاره‌های این کره خاکی را در بر می‌گیرد. بنابراین اگر اهل جهانگردی باشید، فرصت بازدید حداقل یک یا 2 مورد از آن‌ها برای شما مهیا خواهد شد. فراموش نکنید که بسیاری از موارد این لیست، علاوه بر اینکه مرکز خرید هستند، از مراکز تفریحی به‌نام شهرهای مختلف هم به شمار می‌روند و حتی اگر اهل بازارگردی هم نباشید، در این اماکن به شما خوش می‌گذرد. ضمن اینکه، یکی از بهترین راه‌های آشنایی با فرهنگ مردم شهرهای مختلف بازدید از مراکز خرید آن‌هاست. اگر با خواندن موارد این لیست به فکر بازدید از لوکس ترین مراکز خرید جهان افتاده‌اید، لازم نیست راه دوری بروید، کافیست در تور دبی اسفند نام‌نویسی کنید تا در کمتر از یک ماه آینده، به دو مورد از مراکز این لیست سر بزنید. درصورتی‌که خاطره‌ای از هر یک از مراکز خریدی که این لیست معرفی کردیم دارید، می‌توانید تجربیاتتان را از طریق قسمت نظرات، با سایر کارکنان لست سکند به اشتراک بگذارید.   تألیف: تیم نویسندگان لست‌سکند 
https://lastsecond.ir/blog/10487-lastsecond-calendar-1402,تقویم 1402 لست‌سکند با کیفیت خوب تقویم 1402 را خریده‌اید؟ اصلا از آن دسته افرادی هستید که تهیه تقویم هر سال برایتان مهم است یا تقویم گوشی برایتان کافی است؟ البته شاید از آن دسته از افراد خوش سلیقه‌ای باشید که اینترنت را می‌گردید و دانلود تقویم 1402 با مناظر ویژه را به خرید تقویم‌های کاغذی ترجیح می‌دهید. بخشی از آن‌هایی که پیش از سال نو تقویم 1402 را دانلود می‌کنند، هدفشان برنامه‌ریزی‌های دقیق برای سال جدید است، چه برنامه کاری و چه سفرهایی که در پیش است؛ مثلا شاید برنامه دارید با تورهای نوروز همراه شوید و سال جدیدتان را جور دیگری شروع کنید. حالا که به ماه آخر سال رسیده‌ایم و صدای قدم‌های بهار می‌آید، به رسم هر سال، تقویم 1402 لست سکند را با کیفیت خوب تقدیمتان می‌کنیم که بتوانید روی صفحه دسکتاپ و موبایلتان از آن استفاده کنید. ما با تقویم لست سکند سعی می‌کنیم کار شما را ساده کنیم و با استفاده از کیفیت‌های مختلف، نیازهای شما را در دسکتاپ و موبایل برطرف کنیم. در ادامه، دانلود تقویم 1402 با کیفیت بالا و کیفیت نرمال امکان‌پذیر است. آنچه در ادامه مطلب خواهید خواند  تقویم 1402 برای دسکتاپتقویم 1402 در یک نگاه (تک صفحه) تقویم 1402 برای دسکتاپ  تقویم 1402 هم مثل سال‌های گذشته بر محور دیدنی‌های نقاط مختلف دنیاست؛ چرا که دوستداران سفر با دیدن این عکس‌ها، یا خاطراتشان تداعی می‌شود یا هوس سفر درونشان شعله‌ور می‌شود. بنابراین می‌توان گفت تقویم 1402 مناسب سفر دوستان است.  در ادامه، تقویم 1402 برای دسکتاپ را در دو نسخه با کیفیت عالی و کم حجم می‌بینید. ضمن اینکه می‌توانید فایل فشرده تقویم 1402 با کیفیت بالا را هم دانلود کنید که از دانه دانه دانلود کردن عکس‌ها، بی‌نیاز شوید. با کلیک روی هر کدام از عکس‌های تقویم 1402 هم می‌توانید کیفیت خوب عکس را ببینید.  در تقویم لست سکند، مناسب‌های رسمی و تعطیلات هم نوشته شده است. تقویم بر اساس تقویم منتشر شده دانشگاه ژئوفیزیک نوشته شده که معتبرترین تقویم رسمی کشور است. بنابراین، خیالتان بابت درج مناسبت‌ها راحت باشد. دانلود تقویم سال 1402 با بالاترین کیفیت با کلیک بر روی گزینه «دانلود تقویم 1402 با کیفیت بالا»می‌توانید فایل فشرده شده این تقویم 1402 برای دسکتاپ را یکجا دریافت کنید.  دانلود تقویم 1402 با کیفیت بالا (فایل Zip) با کلیک بر روی هر ماه نیز می‌توانید پس زمینه با سایز اصلی مربوط به آن ماه را دریافت کنید  فروردین  اردیبهشت  خرداد  تیر  مرداد  شهریور  مهر  آبان  آذر  دی  بهمن  اسفند   تقویم 1402 در یک نگاه (تک صفحه)  تقویم 1402 در یک نگاه به شما کمک می‌کند با یک چشم برهم زدن، تاریخ مدنظرتان را در هر یک از ماه‌های سال پیدا کنید. از آنجا که تقویم 1402 در یک نگاه هم کاربردهای خودش را دارد و برای بعضی افراد محبوب است، از سال گذشته در لیست طراحی‌های ما قرار گرفته و برای امسال هم آن را طراحی کرده‌ایم و در اختیار مخاطبان گذاشتیم که اگر شما هم تقویم‌های یک ورق را به تقویم‌هایی با ماه‌های مجزا ترجیح می‌دهید، بتوانید دانلودش کنید.   سخن آخر آمدن تویم جدید، یعنی بهار خیلی نزدیک است. امیدواریم در تقویم 1402 شاهد اتفاقات خوشایندی برای مردم ایران باشیم. مثل همیشه، پذیرا و منتظر شنیدن نظرات شما درباره تقویم لست سکند هستیم. امیدواریم مشکلی هنگام دانلود نداشته باشید و به راحتی بتوانید به فایل‌های باکیفیت، دسترسی داشته باشید.    تألیف: تیم نویسندگان لست‌‍سکند
https://lastsecond.ir/blog/10485-podcast-of-spain-radio-majara,سفر به سرزمین ماتادورها در این قسمت، سفری داشتیم به سرزمینی اروپایی که نخل‌های بلند عربی، بناهای مهم و باشکوه با معماری نفس‌گیرش، نسیم خنک برخاسته از اقیانوس، ساحل‌های گرم شنی و به‌خصوص فرهنگ منحصربه‌فردش، آن را از سایر کشورهای اروپایی جدا ساخته است. آثار باستانی به‌جامانده از اعصار و اقوام مختلفی که در بازه زمان‌های پی‌درپی، اسپانیا را به سلطه‌ی خود درآوردند، باعث شده تا این کشور کوچک، خود به تنهایی، رتبه‌ی سوم بیشترین آثار باستانی  یونسکو را کسب کند. ریشه این موضوع را می‌توان در این دانست که ملت‌های دیگری، به مدت بسیار طولانی بر اسپانیا حاکم بوده‌اند. در واقع تسلط رومیان به مدت دو قرن و اعراب مسلمان آفریقایی به مدت 8 قرن بر اسپانیا، اصلی‌ترین دلیل تفاوت این کشور با سایر کشورهای عضو اتحادیه اروپا است. به کدام شهرهای اسپانیا سفر کردیم؟ در این سفر، به شهرهای مهم و توریستی اسپانیا سری زدیم و از بهترین‌های اسپانیا سخن گفتیم. ابتدا سفر خود را با شهر پایتخت، یعنی مادرید شروع کردیم. در مادرید، این شهر شبانه‌روزی و پرهیاهو، سری زدیم به پلازا مایور معروف که می‌توان آن را نماد شهر مادرید دانست. این میدان، شاهد روزهای اوج و افول اسپانیا در گذر تاریخ  بوده و اکنون هم محل هم‌نشینی‌ها و مراودات مردم شهر است و اوج زیبایی در طراحی شهری انسان‌مدار را به نمایش می‌گذارد. مادرید، خاستگاه باشگاه تیم رئال‌مادرید هم هست و علاوه بر آن، یکی از موزه‌های مهم و سرشناس دنیا، یعنی موزه پرادو هم در آن واقع شده است. اما زیباترین و تماشایی‌ترین شهر کشور اسپانیا، پایتختش نیست. بلکه به زعم بسیاری، جذاب‌ترین شهر اسپانیا، بارسلونا است که از قضا در گذشته پایتخت رومیان نیز بوده و خاستگاه باشگاه معروف بارسلونا است. بارسلونا قلب تأمین‌کننده اقتصادی اسپانیا نیز محسوب می‌شود و بار مخارج کشور را به دوش می‌کشد. این علت، مضاف بر رویدادهای تاریخی گذشته، باعث شده تا مردم بارسلونا علاقه به استقلال خود از کشور را داشته باشند.  اما اصلی‌ترین جذابیت بارسلونا در بناهای طراحی شده به دست معمار معروف و بزرگ، انتونی گائودی است که این شهر را تبدیل به یک استودیو از آثار هنری خود ساخته است. شاهکار اصلی او کلیسای ناتمام ساگرادا فامیلیا است که در سراسر دنیا شهرت دارد و در حال حاضر هم در لیست میراث فرهنگی جهانی قرار دارد. زمانی که از نقاط دیدنی اسپانیا یاد می‌کنیم، نباید فراموش کنیم که یکی دیگر از اصلی‌ترین جاهای دیدنی اسپانیا، جزایر قناری هستند که با طبیعت بکر و ناب خود، توریست‌های بین‌المللی زیادی را به خود دعوت می‌کند. مهمان‌های ما چه کسانی بودند؟ در این سفر پرماجرا، مهمانانی با تجربه‌ی سفرهای متعدد و فراوان ما را همراهی کردند. هر دوی این عزیزان راهنمای تور هستند و بارها به اسپانیا سفر داشته‌اند. به همین علت، تجربیات قابل اتکا و ملموسی را از این کشور پر رمزوراز در اختیار ما قرار داده‌اند. مهمان اول ما، جناب آقای حسن آذرنوش عزیز و مهمان دوم، جناب آقای امیر شیرازی بودند که در این سفر ما را همراهی کردند و از دانسته‌ها و تجربیات ارزنده‌شان بهره‌مندملن ساختند. برای آشنایی بیشتر با این عزیزان، می‌توانید به صفحه اینستاگرام آن‌ها مراجعه کنید که در صفحه اینستاگرام رادیوماجرا به آن‌ها اشاره شده است. کلام آخر آنچه در این اپیزود آمده است، تجربه‌ای متفاوت، با حال‌وهوایی دیگر است که به‌خاطر نوع سوژه، در اپیزودهای پیشین یافت نمی‌شود. اگر به معماری، تاریخ آندلوسی و دغدغه‌های فرهنگی و مردمی علاقه‌مند هستید یا حتی مسافر تور اسپانیا هستید، پیشنهاد می‌شود که این اپیزود را از دست ندهید.  رادیو ماجرا در کست باکس رادیو ماجرا در گوگل پادکست رادیو ماجرا در اپل پادکست پادکست چیست؟
https://lastsecond.ir/blog/9850-attractions-of-rasht,دیدنی‌های مهم سومین شهر مسافرپذیر ایران + تصاویرجاهای دیدنی رشت آن‌قدر متنوع و جذاب هستند که برنامه‌ریزی برای بازدید از تمام آن‌ها، در مدتی کوتاه، کار را برای مسافرین دشوار می‌کند. این شهر زیبا با آب‌و‌هوای بی‌نظیر و تاریخی غنی، مملو از جاذبه‌های فرهنگی، تاریخی، مذهبی و طبیعی است. با اینکه مدت زمان زیادی برای بازدید از تمام جاذبه های رشت لازم است، اما با شناخت و اطلاع از ویژگی‌های این جاهای دیدنی، می‌توانید برنامه‌ریزی بهتر و حساب‌شده‌تری برای سفرتان داشته باشید، مخصوصا اگر می‌خواهید مدت کوتاهی را در این شهر بگذرانید. اگر قصد دارید قبل از سفر، با جاذبه های گردشگری رشت آشنا شوید و اطلاعات مورد نظرتان را در مورد آن‌ها به دست آورید، پیشنهاد می‌کنیم در این مطلب از لست‌سکند همراه ما باشید، چون در این مقاله، تمام آ‌ن‌چه برای بازدید از جاذبه های رشت نیاز دارید، خواهید یافت. آنچه در ادامه مطلب خواهید خواند  جاهای دیدنی رشت در فضای شهریعمارت و میدان شهرداری رشتخیابان علم‌الهدی رشتسبزه‌ میدان رشتموزه‌های رشتموزه میراث روستایی گیلانموزه باستان شناسی و مردم‌‌شناسی رشتخانه موزه میرزا کوچک خانخانه‌ها و بناهای تاریخی رشتکتابخانه ملی رشتهتل ایرانعمارت کلاه فرنگیخانه ابریشمیخانه تاریخی قدیریمدرسه شاپورکاروانسرای عباسی گیلان (کاروانسرای لات)بقعه‌ها و اماکن مذهبی رشتآرامگاه میرزا کوچک خان جنگلیبقعه دانای علیطبیعت دیدنی رشتباغ محتشمپارک ملت رشتتالاب عینک جاهای دیدنی رشت در فضای شهری شهر رشت از زیباترین شهرهای استان گیلان است که علاوه بر طبیعت فوق‌العاده، خیابان‌های سنگفرش، کوچه‌های دیدنی و میادین زیبایی دارد. کسانی که برای بازدید از جاهای دیدنی رشت به این شهر سفر می‌کنند، برنامه خیابان‌گردی را نیز در سر دارند. قدم زدن در فضای شهر رشت و آشنایی با حس‌و‌حال مردم این شهر، تجربه به‌یاد‌ماندنی را در ذهن مسافران ثبت خواهد کرد. در ادامه، مهم‌ترین و مشهورترین جاهای دیدنی رشت را از نظر فضای شهری معرفی خواهیم کرد. عمارت و میدان شهرداری رشت حتی اگر در رشت گشت‌وگذار نکرده باشید، اسم میدان شهرداری را حتما شنیده‌اید و اولین چیزی که با شنیدن نامش به یادتان می‌آید، تصویر یک میدان باشکوه و زیبا با بنای سفید ساختمان شهرداری و سنگ‌فرش‌های خیس است که عده‌ای در آن مشغول عکاسی هستند. در این میدان عمارت شهرداری، کتابخانه ملی رشت، هتل ایران و ساختمان اداره پست قرار دارند. ساختمان اداره بلدیه شهر رشت به عنوان قدیمی‌ترین آنها در سال 1286 ساخته شده و باقی، متعلق به دهه اول قرن چهاردهم خورشیدی هستند. پس از گذشت دو سال از کشته شدن میرزا کوچک خان جنگلی و سرکوب جنبش او، یاورمحمود خان غفاری رییس اداره بلدیه شد و تصمیمی به احداث ساختمان‌های جدید به سبک نئوکلاسیک و با الهام از معماری شهر سن‌پطرزبورگ در این منطقه گرفت. ساختمان شهرداری از جمله بناهای شاخص رشت و مزین به برج ساعت است. چند سالی است که خیابان‌های منتهی به این محل، تبدیل به پیاده‌رو شده‌اند. مجسمه میرزا کوچک‌خان جنگلی سوار بر اسب هم روی سکویی بلند در این میدان نصب است. تردد ماشین در این میدان ممنوع است و سراسرش به شکل زیبایی سنگ‌فرش شده است. میدان شهرداری از دیدنی‌ترین میدان‌های ایران است، پس بدون قدم زدن در این جای دیدنی، هرگز شهر را ترک نکنید.  موقعیت میدان شهرداری رشت  میدان شهرداری رشت از بهترین جاهای دیدنی رشت خیابان علم‌الهدی رشت خیابان علم الهدی که به شانزلیزه رشت نیز معروف است، یک پیاده‌رو سنگ‌فرش است که هیچ خودرویی حق عبور از آن را ندارد. این خیابان در سال ۱۳۱۰ به منظور زیبا سازی شهر، میان میدان نظمیه و سبزه میدان احداث شد. خیابان علم الهدی دو میدان شهرداری و سبزه میدان را به هم متصل می‌کند و دو پیاده‌روی شش و نیم متری و دو فضای سبز دارد. احداث این خیابان از اولین پروژه‌ی پیاده راه سازی شمال کشور بود که طی مدتی کوتاه این منطقه را به یکی از بهترین و دیدنی‌ترین جاذبه های گردشگری رشت تبدیل کرد. مغازه‌هایی که در کنار این خیابان قرار دارند و همچنین عبور‌و‌مرور گردشگران و افراد بومی، حال و هوای بسیاری خوبی به این خیابان بخشیده است.  موقعیت خیابان علم الهدی رشت  خیابان علم الهدی رشت سبزه‌ میدان رشت میدان تاریخی سبزه‌ میدان در نزدیکی میدان شهرداری رشت قرار دارد، در زمان حکومت محمدولی خان تنکابنی در زمان سلطنت ناصرالدین شاه قاجار بازسازی و از همان زمان به گردشگاه عمومی تبدیل شد. در فضای سبز این میدان، کتابخانه عمومی و مجسمه‌هایی از مشاهیر گیلان قرار دارد. در محدوده‌ سبزه میدان و خیابان‌های منتهی به آن هم مراکز خرید و فروشگاه‌های زیادی وجود دارند که این منطقه را به یکی از اصلی‌ترین مراکز خرید و از جاهای دیدنی رشت تبدیل کرده است.  موقعیت سبزه میدان رشت    سبزه میدان از جاهای دیدنی رشت بازار سنتی رشت بازار شهر رشت یکی از مهم‌ترین جاهای دیدنی رشت است که میان گردشگران محبوبیت بسیاری دارد. در این بازار علاوه بر آشنایی با فرهنگ مردمان بومی این شهر، انواع محصولات تازه کشاورزی و دامداری را خواهید یافت. قدمت این بازار به اواخر دوران قاجار و اوایل دوران پهلوی باز می‌گردد و شامل بخش‌های تاریخی و دیدنی از جمله کاروانسرا‌ها، میادین بزرگ و کوچک، چهارسوق‌ها، طاق‌ها و… است. بازار رشت لذت خرید را با حال‌و‌هوای تاریخی رشت درهم آمیخته است.  این بازار برخلاف دیگر بازارهای سنتی ایران، سقف‌های گنبدی و نورگیرهای بلند بر قوس مرکزی گنبد ندارد و تنها بخشی از راسته زرگرها پوشیده از حلب است. بازار روز رشت شامل میدان بزرگ، میدان کوچک، چهارسوق‌ها و کاروانسراها است. کاروانسراهای بازار رشت با سکوها و طاقی‌های بلند همگی روباز است که این امر به جهت استفاده از آفتاب در اندک روزهای آفتابی شهر است. معماری کاروانسراها و طاقی‌های موجود در بازار رشت، یکی از جاذبه‌های گردشگری این بازار است. در گوشه و کنار بازار بزرگ رشت می‌توان جلوه‌های گوناگونی از زیبایی‌های فرهنگ فولکلور استان گیلان را مشاهده کرد. در بافت ۲۴ هکتاری بازار رشت ۱۴ کاروانسرا وجود دارد که توسط راسته‌های مختلف به هم مرتبط هستند. بازار شهر رشت، حوادث زیادی به خود دیده؛ از آتش‌سوزی توسط لشکریان کریم خان زند تا غارت توسط سربازان آقا محمد خان قاجار. بلایای طبیعی و سهل انگاری‌های بشری هم چندین بار بازار رشت را به آتش کشیده و دکان و مسجد و کلیسایش را از بین برده است. با این حال، هنوز هم بازار بزرگ رشت بزرگ‌ترین محل برای یافتن محصولات کشاورزی، محصولات دریایی، سوغات و مایحتاج روزانه محسوب می‌شود. آدرس بازار بزرگ رشت: استان گیلان، رشت، مرکز شهر، میدان شهرداری، خیابان امام خمینی، بازار سنتی ساعت کاری بازار بزرگ رشت: 7:00 صبح تا 11:00 شب  موقعیت بازار بزرگ رشت  بازار بزرگ رشت موزه‌های رشت شهر رشت و استان گیلان با تاریخ و فرهنگ غنی، مملو از آثار باستانی و دیدنی است. با توجه به حضور تمدن‌های مختلف در این ناحیه، وجود بسیاری از افراد به‌نام و تاثیر شهر رشت در تاریخ ایران، بدیهی است که موزه‌ها نقش مهمی را میان جاهای دیدنی رشت ایفا کنند. در ادامه با برخی از موزه‌های مهم شهر رشت آشنا خواهید شد. موزه میراث روستایی گیلان موزه‌های فضای باز در برابر موزه‌های سنتی که مملو از اشیا تاریخی در یک فضای بسته هستند، طرفدار بیشتری دارند. موزه میراث روستایی نیز از این نوع موزه‌ها محسوب می‌شود که در نزدیکی شهر رشت قرار دارد و به خانه‌های روستایی گیلان اختصاص دارد. آب‌و‌‌هوایی استان گیلان اغلب مرطوب و بارانی است و بافتی جنگلی دارد، برای مسافران بسیار جذاب است اما برای ساکنان مشکلاتی را نیز به‌همراه دارد. سازه‌هایی که در این اقلیم قرار است نقش سرپناه را برای ساکنان ایفا کنند، باید با شرایط آن سازگار باشند. معماری خاص و تکنیک‌هایی که برای ساخت آن‌ها استفاده می‌شود، برای بازدیدکنندگان جذاب است. موزه میراث روستایی رشت شامل خانه‌های روستایی با معماری متنوع است که از سراسر گیلان به این موزه منتقل شده‌اند. برای بازدید از این موزه به یک نیم‌روز احتیاج خواهید داشت؛ زیرا مساحت این موزه در حدود 260 هکتار است. در کنار بازدید از این خانه‌های دیدنی می‌توانید لباس محلی را امتحان کنید و با آن‌ها عکاسی کنید. در این مجموعه می‌توانید با فرهنگ و آداب‌و‌رسوم گیلانی‌ها نیز آشنا شوید. جاهای دیدنی این موزه شامل محل پرورش کرم ابریشم، انبار برنج، تنورهای نان، کوره‌ها، کارگاه آهنگری، باغ سبزیجات و... هستند. همچنین می‌توانید از غذاهای محلی که توسط زنان بومی طبخ می‌شوند نیز لذت ببرید. آدرس موزه میراث روستایی گیلان: استان گیلان، کیلومتر ١٨ آزادراه رشت- قزوین، نرسیده به پلیس راه، کیلومتر ۳ جاده‌‏ی سراوان- شفت ساعت کاری موزه میراث روستایی گیلان: 9:00 صبح تا 4:30 بعدازظهر هزینه ورودی موزه میراث روستایی گیلان: 5 هزار تومان   موقعیت موزه میراث روستایی رشت  موزه میراث روستایی گیلان، از جاهای دیدنی رشت موزه باستان شناسی و مردم‌‌شناسی رشت موزه مردم شناسی رشت که معرف تاریخ و فرهنگ مردم بومی گیلان است، یکی از اصلی‌ترین جاذبه های رشت از نظر تاریخی بودن آن است. برخی از اشیایی که در این موزه در عرض نمایش قرار گرفته‌اند مربوط به 3000 سال قبل از میلاد هستند. بخش مردم شناسی این موزه مانند تمام موزه‌های مردم شناسی، مجموعه‌ای از مجسمه‌های افراد بومی و لوازم قدیمی مانند لباس محلی، ظروف سفالی، اسناد و وسایل زینتی است، اما در بخش باستان شناسی، اشیا جذاب‌تر و دیدنی‌تری وجود دارد که شامل یافته‌های باستانی مربوط به کل استان گیلان است. آدرس موزه مردم شناسی رشت: گیلان، رشت، سبزه میدان، خیابان طالقانی ساعت کاری موزه مردم شناسی رشت: 8:00 صبح تا 18:00 عصر هزینه ورودی موزه مردم شناسی رشت: 5 هزار تومان  موقعیت موزه مردم شناسی رشت  موزه باستان شناسی و مردم شناسی رشت، از جاذبه های رشت خانه موزه میرزا کوچک خان خانه موزه میرزا کوچک خان جنگلی که نمایانگر معماری اصیل گیلانی است، یکی از خانه‌های تاریخی رشت محسوب می‌شود. این فرد از مهم‌ترین مشاهیر شهر رشت است که مجسمه او به عنوان فردی تاثیرگذار، نماد مرکز شهر رشت است. این خانه در محله استادسرای قرار دارد که در گذشته محل زندگی بسیاری از مشاهیر شهر رشت بوده است. موزه میرزا کوچک خان در واقع بخش باقیمانده از خانه پدری میرزا و محل تولد او است.  این خانه موزه چوبی در دو طبقه به سبک معماری دوران قاجار بنا شده است. در طبقه اول نمایشگاه دائمی برپا است که کتاب‌هایی با موضوع انقلاب مشروطه و گیلان و نهضت جنگل در آن به نمایش گذاشته شده است. یکی از چیزهای جذابی که علاوه بر وسایل شخصی در این خانه وجود دارد و باعث شگفتی بازدیدکنندگان می‌شود، گهواره میرزا کوچک خان است که قدمتش به 150 سال می‌رسد. این موزه اکنون یکی از بهترین جاهای دیدنی رشت است. آدرس خانه موزه میرزا کوچک خان: خیابان استادسرا، نبش کوچه شهید هاشم ستوده ساعت کاری خانه موزه میرزا کوچک خان: همه روزه از ساعت ۸:00 صبح تا ۱۳:00 و جمعه‌ها از ساعت ۱۰:00 صبح تا ۱۷:00 عصر هزینه ورودی خانه موزه میرزا کوچک خان: 5 هزار تومان  موقعیت خانه موزه میرزا کوچک خان  خانه موزه میرزا کوچک خان از جاهای دیدنی رشت خانه‌ها و بناهای تاریخی رشت به دلیل قدمت بسیار و تاریخ ارزنده، شهر رشت مملو از خانه‌ها و بناهای تاریخی است. فرهنگ و تمدن گیلان در خانه‌ها، خیابان‌ها و سازه‌های شهر رشت نمایان است. این بناها تاریخ را در دلشان دارند و بازدید از هرکدامشان شما را به قلب گذشته شهر می‌برند. در ادامه با برخی از بناهای تاریخی که از دیدنی های رشت هستند، آشنا خواهید شد. کتابخانه ملی رشت محمد علی تربیت که در سال ۱۳۰۶ ریاست اداره فرهنگ گیلان را بر عهده داشت، در زمینی که شهرداری رشت به آن اداره اهدا کرده بود کتابخانه‌ای تاسیس کرد که امروز در غرب میدان شهرداری رشت و در کنار ساختمان شهرداری قرار دارد. به علت کسری بودجه، تکمیل آن تا سال ۱۳۱۳ طول کشید و افتتاح آن همزمان با هزاره فردوسی بود. سبک معماری این کتابخانه مانند دیگر بناهای میدان شهرداری نئوکلاسیک است. گفته می‌شود که کتابخانه ملی رشت تنها کتابخانه مردمی کشور است و به هیچ نهاد دولتی وابسته نیست. آدرس کتابخانه ملی رشت: استان گیلان، رشت، میدان شهرداری، خیابان علم الهدی ساعت کاری کتابخانه ملی رشت: 8:00 صبح تا 4:00 بعدازظهر، جمعه‌ها تعطیل  موقعیت کتابخانه ملی رشت  کتابخانه ملی رشت، از جاهای دیدنی رشت هتل ایران هتل ایران، هم‌زمان با دیگر بناهای باشکوه میدان شهرداری رشت تاسیس شده اما متاسفانه امروز توجه کمتری به آن می‌شود. هتل ایران در دوران اوج خود محل تردد مشهورترین انسان‌های زمان بوده است. ساخت آن از سال ۱۳۰۸ آغاز و سال ۱۳۱۴ از آن بهره‌برداری شد. زیربنای هتل ۱۸۰۰ متر است و روزگاری هویت شهر رشت را شکل می‌داد. بعد از انقلاب اسلامی این ساختمان به بنیاد مستضعفان واگذار شد و برخلاف دیگر ساختمان‌ها، هیچ وقت مرمت و بازسازی نشد. در سال 77 سازمان میراث فرهنگی هتل ایران را خرید، اما همچنان ساختمان به حال خود رها شده است. در سال ۸۶ بازسازی هتل ایران به قصد تاسیس موزه آغاز شد، کار مقداری پیش رفت اما هنوز موزه‌ای در آن وجود ندارد. آدرس هتل ایران رشت: گیلان، رشت، میدان شهرداری  موقعیت هتل ایران رشت  هتل ایران رشت عمارت کلاه فرنگی عمارت کلاه فرنگی در ضلع جنوبی باغ محتشم قرار دارد و قدمت آن به زمان قاجاریه می‌رسد. این بنا 240 متر مربع مساحت دارد که به شکل یک هشت ضلعی در قلب باغ محتشم قرار گرفته است. این عمارت تعداد زیادی اتاق دارد و مرتفع‌ترین اتاق آن هشت گوشه دارد که در هر گوشه می‌توانید منظره زیبایی از باغ را تماشا کنید. عمارت کلاه فرنگی از آجر، گچ و چوب ساخته شده است و نمایی بسیار زیبا دارد. اگر به باغ محتشم سر زدید بازدید از این عمارت تاریخی را از دست ندهید. آدرس عمارت کلاه فرنگی: گیلان، رشت، خیابان حافظ، خیابان ملت ساعت بازدید عمارت کلاه فرنگی: 24 ساعته هزینه ورودی عمارت کلاه فرنگی: رایگان  موقعیت عمارت کلاه فرنگی در رشت  عمارت کلاه فرنگی خانه ابریشمی خانه ابریشمی رشت از آن جاهای دیدنی‌ است که غیر از افراد بومی، کمتر کسی از وجودش خبر دارد. درست در ضلع جنوب شرقی میدان بسیج، در انتهای کوچه‌ شاعری، یک خانه قدیمی مربوط به دوران قاجار وجود دارد و با اینکه تغییرات غیر اصولی برای تغییر کاربری آن صورت گرفته، اما هنوزم معماری اصیل آن جلب توجه می‌کند. خانه‌ ابریشمی متعلق به یکی از اهالی پیر بازار رشت، حاج میر اسماعیل حاکمی است که در زمان ناصرالدین‌شاه کلانتر رشت بود. بعد از او حاج میرزا احمد ابریشمی این خانه را خرید و نام خانه منتسب به او است. این خانه زیبا در 2 طبقه، یک حیاط باصفا و زیبا، حوض بزرگ با باغچه‌های دیدنی، درخت­‌های تنومند قدیمی و پنجره­‌های متعدد دارد، که آن را به یکی از زیباترین خانه‌های رشت تبدیل کرده است. خانه‌ ابریشمی در سال ۱۳۷۹ در فهرست آثار ملی ایران به ثبت رسیده است. توجه داشته باشید که در بیشتر اوقات ورود گردشگران به خانه و مخصوصا طبقه دوم ممنوع است و تماشای خانه از بیرون امکان‌پذیر است. آدرس خانه ابریشمی رشت: گیلان، رشت، ضلع جنوب شرقی میدان صیقلان، انتهای کوچه‌ی شاعری ساعت کاری خانه ابریشمی رشت: 24 ساعته هزیه ورودی خانه ابریشمی رشت: بازدید از نمای بیرونی رایگان است  موقعیت خانه ابریشمی رشت  خانه ابریشمی از دیدنی های رشت خانه تاریخی قدیری خانه قدیری رشت در ضلع شرقی سبزه میدان رشت قرار گرفته است و یکی از بناهای تاریخی استان گیلان است که به اواخر دوره قاجار و اوایل دوره پهلوی تعلق دارد. این بنا، توسط محمدولی خان تنکابنی سپهدار حکمران گیلان احداث شد و از سال ۱۳۶۹ خورشیدی تا ۱۳۸۱ به عنوان اداره کل میراث استان گیلان استفاده میشد و به شماره ۲۶۸۶ در فهرست آثار ملی کشور به ثبت رسیده‌است. خانه قدیری رشت اسکلت و سازه چوبی با سقف لمبر کوبی دارد. پوشش خارجی خانه قدیری سفالی و در و پنجره آن از چوب نراد روسی ساخته شده‌است. این بنا در سال ۱۳۶۷ خورشیدی طعمه حریق شد و بام آن فرو ریخت و در و پنجره‌ها، تزیینات آیینه کاری و گچ‌بری آن آسیب جدی دید اما در همان سال با هزینه مالک و نظارت میراث فرهنگی استان گیلان مرمت شد. آدرس خانه قدیری: رشت ضلع شرقی سبزه میدان، انتهای کوچه اختیاری ساعت کاری خانه قدیری: 8:00 صبح تا 17:00  هزینه ورودی خانه قدیری: رایگان  موقعیت خانه قدیری رشت  خانه تاریخی قدیری از جاذبه های رشت مدرسه شاپور دبیرستان شاهپور رشت که اکنون فعالیت خود را با نام دبیرستان شهید بهشتی ادامه می‌دهد، بنایی تاریخی است و از جاهای دیدنی رشت نیز محسوب می‌شود. قدمت این بنا که اولین دبیرستان استان گیلان محسوب می‌شود، به دوران قاجاریه می‌رسد. اکنون این ساختمان بسیار زیبا که در گذشته شامل بخش‌های آمفی‌تئاتر و آزمایشگاه مجهز نیز بود و بسیاری از چهره‌های سرشناس در آن تحصیل کرده‌اند، در فهرست آثار ملی ایران به ثبت رسیده است.  آدرس مدرسه شاپور: گیلان، رشت، میدان فرهنگ ساعت کاری مدرسه شاپور: 24 ساعته هزینه ورودی مدرسه شاپور: رایگان  موقعیت مدرسه شاپور   مدرسه شاپور از جاهای دیدنی رشت کاروانسرای عباسی گیلان (کاروانسرای لات) کاروانسرای عباسی گیلان از کاروانسراهای مربوط به دوره صفوی است که با نام لات هم میان گردشگران شناخته می‌شود. معنی لات اشاره به زمین‌های صاف کنار رود دارد و این کاروانسرا به دلیل موقعیت مکانی‌اش این نام را به خود گرفته است. این کاروانسرا در کنار جاذبه‌های نزدیکش مانند پارک جنگلی سراوان، امام‌زاده هاشم و موزه میراث روستایی از بهترین جاهای دیدنی رشت هستند که هر گردشگری برای آشنایی با معماری تاریخی این استان باید از آن بازدید کند. این کاروانسرای دیدنی در زمان حمله روس‌ها به عنوان یک پادگان تغییر کاربری داد و این کار باعث آسیب‌های فراوانی شد. اکنون این کاروانسرا مرمت شده و محلی برای اقامت مسافران استان گیلان محسوب می‌شود. آدرس کاروانسرای عباسی گیلان: گیلان، جاده قزوین رشت، ۴ کیلومتری امامزاده هاشم ساعت کاری کاروانسرای عباسی گیلان: 10:00 صبح تا 10:00 شب هزینه ورودی کاروانسرای عباسی گیلان: 10 هزار تومان  موقعیت کارواسرای شاه عباسی   کاروانسرای شاه عباسی از جاهای دیدنی شهر رشت بقعه‌ها و اماکن مذهبی رشت اماکن مذهبی و بقعه‌های متعدد در شهر رشت، توجه بسیاری از علاقه‌مندان به تاریخ و مذهب را به خود جلب کرده است. این اماکن زیبا میان مردم محلی از ارزش بسیاری برخوردارند و بسیار خوب مراقبت شده‌اند. در ادامه با برخی از بقعه‌ها و اماکن مذهبی رشت آشنا خواهید شد.  آرامگاه میرزا کوچک خان جنگلی میرزا کوچک خان با لقب سردار جنگل، از شخصیت‌های برجسته تاریخ است که آرامگاه او در جنوب شهر رشت و در محله سلیمان داراب، در گورستان سلیمان داراب واقع شده است. مزار میرزا کوچک خان از جاهای دیدنی رشت است. طرح زیبای مقبره او و معماری هشت ضلعی منظم آن از معماری‌های اصیل ایرانی است. برای بازدید از مقبره میرزا کوچک خان و مزار تعدادی از شاعرین و افراد به‌‍‌نام باید به گورستان داراب مراجعه کنید. آدرس آرامگاه میرزا کوچک خان جنگلی:  استان گیلان، رشت، خیابان شیون فومنی، قبرستان سلیمان داراب ساعت کاری آرامگاه میرزا کوچک خان جنگلی: 24 ساعته  هزینه ورودی آرامگاه میرزا کوچک خان جنگلی: رایگان  موقعیت آرامگاه میرزا کوچک خان جنگلی  آرامگاه میرزا کوچک خان از جاهای دیدنی رشت بقعه دانای علی مقبره دانای علی، یکی از عرفای مشهور شهر رشت، در محله چمارسرای این شهر واقع شده است. این مقبره با معماری زیبا و کاشی‌کاری‌های جذاب، بسیاری از گردشگران را به سمت خود می‌کشاند و یکی از دیدنی های رشت برای علاقه‌مندان به بناهای تاریخی و زیبا محسوب می‌شود.  آرامگاه دانای علی کوچک دیدنی است و در ساخت آن از آجر و آهن استفاده شده است. تزیینات سنگ‌های مرمر و کاشی‌های نقش‌دار به زیبایی این بنا افزوده است. گنبد این آرامگاه، مانند کلاه یک درویش است و در ساخت آن از گنبد شیخ زاهد گیلانی الهام گرفته شده است. اگر به شهر رشت سفر کردید بازدید از این آرامگاه را فراموش نکنید. آدرس مقبره دانای علی: استان گیلان، رشت، خیابان آیت الله طالقانی (بیستون)، نرسیده به سه‌راه رجایی (رشتیان) ساعت کاری مقبره دانای علی: 24 ساعته هزینه ورودی مقبره دانای علی: رایگان  موقعیت مقبره دانای علی   مقبره دانای علی از جاذبه های رشت طبیعت دیدنی رشت دیدنی های شهر رشت فقط به موزه‌ها و خانه‌های تاریخی ختم نمی‌شوند. طبیعت فوق‌العاده استان گیلان، مهمترین دلیل برای سفر به این خطه است. اگر قصد دارید داخل شهر رشت و از مناظر طبیعی لذت ببرید، ما به شما بهترین جاذبه‌‌های طبیعی داخل شهر رشت را معرفی می‌کنیم. باغ محتشم باغ محتشم از باغ‌های تاریخی و یکی از بهترین جاهای دیدنی شهر رشت است که همواره توجه گردشگران را به خود جلب می‌کند. در واقع این پارک، قدیمی ترین پارک شهر رشت است. قدمت این پارک به دوران قاجار و زمان سلطنت ناصرالدین شاه می‌رسد. عمارت کلاه فرنگی که در ضلع جنوبی باغ قرار دارد نیز قدمتی به همین اندازه دارد. بسیاری از افراد برای بازدید از معماری بی‌نظیر این عمارت به پارک محتشم مراجعه می‌کنند و برخی برای استفاده از امکانات این باغ که شامل چند زمین ورزشی مناسب، زمین‌بازی مخصوص کودکان و نوجوانان، سرویس بهداشتی مناسب، آلاچیق، بوفه، نمازخانه، صندلی‌های چوبی، وسایل ورزشی همگانی و آبنماها است، بازدید از آن را در برنامه سفرشان قرار می‌دهند. اگر می‌خواهید با یک تیر دو نشان بزنید، هم از طبیعت لذت ببرید و هم از یک عمارت تاریخی بازدید کنید، باغ محتشم رشت را فراموش نکنید. آدرس باغ محتشم: گیلان، رشت، خیابان حافظ، خیابان ملت ساعت بازدید باغ محتشم: 24 ساعته هزینه ورودی باغ محتشم: رایگان   موقعیت باغ محتشم   باغ محتشم پارک ملت رشت پارک ملت رشت یکی از باغ‌های قدیمی شهر رشت به نام سیاه باغ است و بعد از باغ محتشم (پارک شهر)، بزرگ‌ترین باغی است که به بوستان عمومی تبدیل شده است. پارک ملت رشت با مساحت 120 هزار متر و با داشتن سکوها و مکان‌هایی مناسب برپا کردن چادرهای اقامتی فضای مناسبی را برای گردشگران فراهم کرده است. زمین فوتبال، والیبال، بسکتبال، تنیس روی‌میز، وسایل ورزشی همگانی، آبنمای موزیکال، ساعت آفتابی، زمین بازی کودکان، برکه طبیعی همراه با دو فواره بلند و پرندگان و ماهی‌های داخل برکه و نمازخانه از امکانات رفاهی تفریحی این پارک هستند. انجمن نجوم ثاقب استان گیلان در این پارک قرار گرفته است و در سال ۱۳۸۱ نخستین ساعت آفتابی آنالماتیک ایران در این پارک نصب شد. یک مجتمع آکواریومی دارای ۶۸۰ قطعه از ماهیان کمیاب تزیینی شمال و جنوب کشور و ۲۸ قطعه خرچنگ در سال 1381 به جذابیت‌های این پارک اضافه کرد. آدرس پارک ملت رشت: گیلان، رشت، سه شهر رشت، بلوار شهید انصاری، سه‌راه کانادا ساعت کاری پارک ملت رشت: 24 ساعته هزینه ورودی پارک ملت رشت: رایگان  موقعیت پارک ملت رشت  پارک ملت رشت تالاب عینک کم‌ارتفاع‌تر بودن شهر رشت نسبت به آب‌های آزاد، بارش‌های فراوان جوی و آب‌های مازاد حاصل از کشاورزی، اراضی شهر رشت و شهرستان‌های فومن و شفت که راه ورود به رود را ندارند، از عوامل به وجود آورنده تالاب طبیعی عینک محسوب می‌شوند. از نظر طبیعی، اطراف این استخر پوشیده از گیاهان هیدرومرفی و درخت است، این گیاهان به دلیل شرایط مساعد آب و هوایی هر ساله بخش‌های بیشتری از آب استخر را اشغال می‌کنند. شرایط تالاب عینک نسبت به تالاب‌های دیگر استان گیلان متفاوت است. این تالاب در داخل شهر قرار گرفته و به دلیل افزایش بی‌سابقه جمعیت در شهر رشت، ساخت‌و‌سازهای بی‌شمار در حریم تالاب، ورود فاضلاب‌های شهری و صنعتی به داخل آن و تولید زباله توسط شهرنشینان موجب خشک شدن بخش هایی از تالاب شده است. آدرس تالاب عینک: گیلان، رشت، منطقه‌ی ۴، نزدیکی پارک دانشجو ساعت کاری تالاب عینک: 24 ساعته هزینه ورودی تالاب عینک: رایگان  موقعیت مرداب عینک  تالاب عینک از جاهای دیدنی رشت سخن آخر شاید در سفر به رشت، تنها به گشت‌و‌گذار در اطراف شهر یا صرف غذا در بهترین رستوران های رشت بسنده کرده باشید و جز چند جاذبه مهم و مشهور، از دیگر جاهای دیدنی رشت غافل شده باشید. در این مطلب با انواع جاهای دیدنی رشت از نظر تاریخی، شهری، مذهبی و طبیعی آشنا شدید و اکنون می‌توانید بر اساس سلیقه خود و خانواده، برای بازدید از آن‌ها تصمیم‌گیری کنید. رشت شهری است که هر چه در آن بیشتر کنکاش کنید، چیزهای بیشتری برای لذت بردن خواهید یافت. اگر شما هم علاقه‌مند به استان‌های شمالی ایران هستید و به این شهر زیبا و تاریخی سفر کردید، تجربه خود را برای راهنمایی کاربرانی که قصد دارند رشت را بهتر و کامل‌تر ببینند در قسمت نظرات تعریف کنید.   تألیف: تیم نویسندگان لست‌سکند
https://lastsecond.ir/blog/9668-best-attractions-of-isfahan,لیست کامل جاهای دیدنی اصفهان برای بازدیدجاهای دیدنی اصفهان بسیار پرشمارند و آوازه‌شان تا کیلومترها آن‌طرف‌تر از ایران هم رفته است. بی‌دلیل نیست لقب نصف جهان را به آن داده‌اند. حالا تصور کنید فرصت محدودی برای سفر به چنین شهری در اختیار دارید و زمان کافی برای بازدید از تک‌تک جاذبه‌هایش ندارید! آن وقت تکلیف چیست؟ کدام‌یک از دیدنی های اصفهان را انتخاب می‌کنید که حداقل با خیال آسوده‌تری شهر را ترک کنید؟ مخصوصاً در تعطیلات عید یا اوقات شلوغی که اصفهان پر از مسافر است و رفتن و بازدید از جاذبه‌ها با مشقت بسیاری همراه است! بدون شک، اولویت بازدید از جاذبه‌ها به علایق هر شخص برمی‌گردد و نمی‌توانیم نسخه مشخصی برای همه مسافران تعیین کنیم. در این لیست از جاهای دیدنی اصفهان، تمامی مراکز دیدنی اصفهان و مناطق گردشگری اصفهان را دسته‌بندی کرده‌ایم و سعی کرده‌ایم از جاهایی بگوییم که سفرتان را جذاب‌تر می‌کند. علاوه بر این، برخی از جاهای دیدنی اصفهان هستند که به‌نسبت کمتر شناخته شده‌اند، در این لیست به معرفی این جاذبه‌ها هم پرداخته‌ایم. در نتیجه شماری از محبوب‌ترین دیدنی های اصفهان از نظر مردم و تعدادی از جاذبه‌های کمتر شناخته شده با اطلاعاتی مثل قیمت ورودی و آدرس را دارید. همچنین جزئیاتی جذاب از اتفاقات و تاریخچه آن‌ها را هم در این مطلب از لست‌سکند برای شما آورده‌ایم تا با اطلاعات خیلی بیشتری به بازدید آن‌ها بروید. آنچه در ادامه مطلب خواهید خواند  کاخ‌ها و ابنیه تاریخی اصفهانمیدان نقش جهان اصفهان کاخ چهل‌ستون اصفهانعمارت عالی قاپو اصفهانکاخ هشت بهشت اصفهانعمارت منارجنبان اصفهانآتشگاه اصفهانمناره چهل دخترانبرج کبوتر مرداویجبرج‌های کبوتر گورتخانه‌های تاریخی اصفهانخانه جواهری در اصفهانخانه مشیرالملک اصفهانخانه تاریخی معتمدی (ملاباشی)خانه دهدشتی اصفهانخانه مشروطه اصفهانعمارت انگورستان ملک اصفهانپل‌ها تاریخی اصفهانسی و سه پل اصفهانپل خواجو اصفهانپل شهرستان در اصفهانپل چوبی اصفهانپل مارنان اصفهانموزه‌های اصفهانموزه هنرهای تزئینی اصفهان (رکیب خانه)موزه موسیقی اصفهانموزه تاریخ طبیعی اصفهانموزه عصارخانه شاهی اصفهانباغ موزه پروانه اصفهانموزه صدف اصفهانکلیساهای اصفهانکلیسای وانک اصفهانکلیسای بیت اللحم اصفهانکلیسای هاکوپ اصفهانکلیسای مریم مقدس اصفهانمساجد و مدرسه‌های اصفهانمسجد اماممسجد جامع اصفهانمسجد شیخ لطف‌الله اصفهانمسجد حکیم اصفهانمدرسه چهارباغ اصفهانباغ‌های اصفهانباغ گل‌ها در اصفهانباغ پرندگان اصفهانمحله‌ها و بازارهای اصفهانبازار قیصریه اصفهانمحله چهارباغ عباسی اصفهانمحله جلفا در اصفهانسبزه میدان اصفهانحمام‌های تاریخی اصفهانحمام شیخ بهائی اصفهانحمام قاضی اصفهانحمام علی قلی آقا اصفهان کاخ‌ها و ابنیه تاریخی اصفهان بسیاری از جاهای دیدنی اصفهان را کاخ‌ها و ابنیه‌های آن تشکیل داده‌اند. در هرکدام از این بناها، می‌توانید هنرهای مختلفی را مانند نقاشی، کاشی‌کاری، گچ‌بری و مواردی دیگر ببینید. در ادامه تعدادی از عمارت‌ها، کاخ‌ها و ابنیه تاریخی را معرفی می‌کنیم که اگر به معماری و هنرهای ظریف به‌کار رفته در ساختمان‌های تاریخی علاقه دارید، مشاهده این ابنیه را به شما پیشنهاد می‌کنیم. برخی از این بناها، تاریخچه جذابی دارند و اتفاقات مهمی در آن‌ها افتاده که کمی هم به آن‌ها پرداخته‌ایم. میدان نقش جهان اصفهان  ساخت میدان نقش جهان یکی از برنامه‌های اصلی شاه عباس برای توسعه پایتختش بوده که امروزه به یکی از مهم‌ترین مراکز دیدنی اصفهان بدل شده است. او تصمیم داشت که این میدان سرآمدی بر میدان‌های دیگر شهر باشد و به مرکز شهر تبدیل شود. در این میدان، برنامه‌های مختلفی مثل بازی چوگان، مراسم محرم و مانند آن‌ها برگزار می‌شده است. نام‌گذاری نقش جهان، به‌دلیل مجاورت این میدان در کنار باغی با همین نام بوده که وسعت بسیاری هم داشته است. بعد از ساخت میدان نقش جهان، توسعه اصفهان چشمگیرتر شد و به‌دنبالش بناهای بیشتری ساخته شدند. این میدان، نمادی از نوع ساختار شهرهای قدیمی است. در این ساختار، معمولاً مرکز شهر جایگاه حکومت و حکمرانان بوده، همین طور بزرگ‌ترین مسجد هم آنجا بوده و بزرگ‌ترین دهانه بازار منتهی به آن می‌شده است. به این شکل، سه نهاد شهرنشینی از جمله حکومت، دیانت و اقتصاد در یک محل هستند. اطراف میدان نقش جهان، حجره‌های مختلف، بازار، چندین مسجد، عمارت عالی قاپو و دیگر جاهای دیدنی اصفهان قرار گرفته‌اند. به این ترتیب، می‌توانید با رفتن به این قسمت شهر، تعدادی از دیدنی های اصفهان را به‌ترتیب در یک زمان بازدید کنید. آدرس میدان نقش جهان: قسمت شمالی شهر، بین خیابان‌های حافظ و سپه بهترین رستوران‌های اصفهان  موقعیت دقیق میدان نقش جهان روی نقشه  میدان نقش جهان، از مناطق گردشگری اصفهان کاخ چهل‌ستون اصفهان کاخ چهل‌ستون اصفهان به‌دستور شاه عباس اول احداث و در زمان شاه عباس دوم با تغییراتی تکمیل شد. شاه عباس اول در این عمارت، جشن بیست و سومین سال جلوس خود را برگزار کرد و در زمان شاه عباس دوم هم از این عمارت بیشتر برای پذیرایی‌های رسمی استفاده می‌کردند. معماری عمارت چهلستون که از جاهای تاریخی اصفهان است، ترکیبی از معماری ایرانی، چینی و غربی دارد. قسمت‌های مختلف چهل‌ستون شامل تالار آینه، تالار 20 ستون، ایوان‌های طرفین، اتاق‌های بزرگ شمالی و جنوبی در دو طبقه است. تالار اصلی هم سه سقف گنبدی زیبا دارد. در این کاخ، تزئینات گوناگون آینه‌کاری‌ها و کاشی‌کاری‌های چشم‌نوازی را می‌بینید که در طول زمان بارها مرمت شده‌اند. هر ستون کاخ، از تنه یک درخت چنار ساخته شده که روی آن تخته‌ای نازک و رنگ‌شده قرار دارد. در گذشته، این ستون‌ها مزین به آینه و شیشه‌های رنگی بوده‌اند. برخی از قسمت‌های کاخ هم در زمان حکومت‌های مختلف، دست‌خوش تغییرات شده است. برای مثال درها و پنجره‌های نفیس منبت‌کاری، گره‌چینی‌ها و خاتم‌کاری‌ها در زمان ظل‌السلطان، پسر ارشد ناصرالدین شاه به عمارت مسعودیه منتقل می‌شود که از جاهای دیدنی تهران است. قیمت بلیط کاخ چهل‌ستون: 5 هزار تومان ساعت بازدید از کاخ چهل‌ستون: از 09:00 تا 18:30 آدرس کاخ چهل‌ستون: میدان امام حسین، خیابان استانداری  موقعیت دقیق کاخ چهلستون روی نقشه  نمایی از کاخ چهل ستون از جاهای تاریخی اصفهان؛ عکس از Amirpashaei عمارت عالی قاپو اصفهان در ابتدا باید بگوییم که عمارت عالی قاپو اصفهان، به‌عنوان بخشی از میدان نقش جهان به ثبت جهانی رسیده است. بر اساس گفته مورخان، این عمارت در پنج مرحله ساخته شده. عده‌ای می‌گویند که ساخت عمارت از زمان شاه عباس اول شروع شده، اما برخی دیگر از مورخان بر این باورند که بنای اولیه عالی قاپو، پیش‌تر از شاه عباس گذاشته شده بوده است. با همه این‌ها، اتفاق نظر مورخان بر کاربری عمارت این بوده که از آن برای امور تشریفاتی، اداری و قضایی استفاده می‌کرده‌اند. عالی قاپو، شش طبقه دارد و ارتفاعش به 34 متر می‌رسد و طبق مستندات تاریخی، اولین بنای میدان نقش جهان به‌شمار می‌آید که برای مدتی هم بلندترین بنای شهر بوده است. تزئینات عالی قاپو در دوره‌های مختلف تغییر می‌کند و می‌توانید در آن نقوش گل و بته، طرح‌های اروپایی و تزئینات دیگری را ببینید. جالب است بدانید که مورخان مختلف، نام این عمارت را متفاوت ذکر کرده‌اند. عده‌ای می‌گویند که اسم آن در ابتدا «دولت‌خانه مبارکه نقش جهان» بوده و بعدها به «عالی قاپو» تغییر پیدا می‌کند. در همین عنوان هم، یعنی عنوان عالی قاپو، شُبَهاتی وجود دارد. تعدادی از مورخان نام آن را «علی قاپو» می‌دانند. برخی می‌گویند که درِ آن را از نجف اشرف و برای تبرک آورده‌اند و از این رو می‌گویند که «علی قاپو» نام ابتدایی آن است. حضور در این عمارت و بازدید از هنرهای به‌کار رفته در آن حس کم‌نظیری دارد، حالا خودتان را روی ایوان این عمارت تصور کنید که دیدی وسیع به کل میدان نقش جهان دارد، حسی که شاید کمتر بتوانید آن را در فضایی تاریخی و بکر تجربه کنید. قیمت بلیط عمارت عالی قاپو: 5 هزار تومان ساعت بازدید از عمارت عالی قاپو: از 09:00 تا 15:30 آدرس عمارت عالی قاپو: ضلع غربی میدان نقش جهان  موقعیت دقیق کاخ عالی قاپو روی نقشه  عمارت عالی قاپو در شب؛ عکس از Amirpashaei کاخ هشت بهشت اصفهان کاخ هشت بهشت در باغی با همین نام و در دوره شاه سلیمان ساخته شده است. بعدها در دوره قاجار، ظل‌السلطان، پسر ارشد ناصرالدین شاه که فرمانروایی اصفهان و به‌نوعی فرمانروایی قسمت جنوبی ایران بر عهده او بود، پیشنهاد ساخت مدرسه‌ای مانند دارالفنون را در اصفهان به ناصرالدین شاه می‌دهد. در پی این پیشنهاد، عمارت هشت بهشت در طول حدوداً یک‌سال مرمت و بازسازی می‌شود. پس از اتمام مرمت، از اتاق‌های پایینی برای کلاس درس و از اتاق‌های بالایی برای کارگاه‌ها و کتابخانه استفاده می‌شد. گفتنی است که کلاس‌های نظامی و تربیت افراد نظامی هم در این مدرسه انجام می‌گرفته است. کاخ هشت بهشت با کاشی‌کاری‌های منقوش، طاق مقرنس چشم‌نواز، غلام‌گردش‌ها و قسمت‌های دیگرش، باعث شده بازدیدکننده‌ها زمان زیادی را برای دیدنش بگذرانند و در گوشه و کنارش عکاسی کنند. ژان شاردن، جهانگرد فرانسوی در تعریف از این کاخ می‌گوید که هیچ نقطه‌ای از این کاخ از نظر شکل و ساختمان و تزئینات، شبیه دیگری نیست و در کل بسیار جذاب و دیدنی است. در نتیجه این کاخ از آن‌دست مراکز دیدنی اصفهان است که حتماً باید در لیستتان جای دهید. قیمت بلیط کاخ هشت بهشت: 4 هزار تومان ساعت بازدید از کاخ هشت بهشت: از 09:00 تا 15:30 آدرس کاخ هشت بهشت: خیابان باغ گلدسته، پارک شهید رجایی  موقعیت دقیق کاخ هشت بهشت روی نقشه  نمای داخلی بخشی از عمارت هشت بهشت؛ عکس از Diego Delso عمارت منارجنبان اصفهان بنیان این بنا، مربوط به دوره ایلخانی است. ساختمان این بنا مقبره‌ای برای عارفی با نام «عمو عبدالله کارلادانی» بوده و حدوداً 300 سال بعد، دانشمندان دوره صفوی مناره‌ها را به بنا اضافه می‌کنند. این کار باعث می‌شود که به مرور توجه‌ها به مناره و تکان‌هایشان جلب شود و مردم از شناختن این زاهد؛ یعنی عمو عبدالله دور بمانند. تکان‌هایی که مناره‌ها می‌خورند، باعث ضعیف شدن و از دست دادن استحکام‌شان می‌شود. بارها تصمیم گرفته‌اند که مانع از تکان‌دادن‌های مناره‌ها شوند و فیلم‌های مربوط به آن‌ها را نمایش بدهند، اما نتیجه همچنان مشخص نیست. منارجنبان کمی از شهر اصفهان فاصله دارد؛ اما اعجاب این بنا شما را به کشف رازی پنهان دعوت می‌کند. قیمت بلیط عمارت منارجنبان: 5 هزار تومان ساعت بازدید از عمارت منارجنبان: از 10:30 تا 24:00 آدرس عمارت منارجنبان: در 6 کیلومتری به سمت غرب اصفهان، محله کارلادان، خیابان آتشگاه  موقعیت دقیق منارجنبان روی نقشه  نمای خارجی از منارجنبان؛ عکس از Masoud Kazerooni آتشگاه اصفهان درباره آتشگاه اصفهان، مطالب تاریخی فراوانی وجود دارد. هنوز قدمت و نخستین اقدامات برای بنا کردن اینجا از نظر تاریخی و به‌طور قطع مشخص نیست. عده‌ای بر این باور هستند که ساخت آتشگاه به حدود 2500 سال پیش بازمی‌گردد و عده‌ای آن را متعلق به پیش از ساسانیان می‌دانند؛ با همه این‌ها، همچنان نمی‌توانیم بگوییم دقیقاً تاریخچه آتشگاه مربوط به چه زمانی است. در ارتباط با کاربری‌های آتشگاه، فرضیات مختلفی وجود دارد. عده‌ای معتقدند که آتشگاه کاربری مذهبی و آیینی داشته و برخی هم بر این باورند که کاربری آن استراتژیک بوده است و به‌عنوان اقامتگاه سلطنتی و دژ دفاعی از آن استفاده می‌کردند. برای رفتن به این مکان، نیاز به کمی کوهنوردی دارید، پس این موضوع را پیش از حرکت به سمت آتشگاه در نظر بگیرید. قیمت بلیط آتشگاه اصفهان: 10 هزار تومان ساعت بازدید آتشگاه اصفهان: 24 ساعته آدرس آتشگاه اصفهان: در 8 کیلومتری به سمت غرب شهر اصفهان  موقعیت دقیق آتشگاه اصفهان روی نقشه  آتشگاه اصفهان، از مراکز دیدنی اصفهان؛ عکس از آرشیو لست سکند؛ هادی انصاری مناره چهل دختران مناره چهل دختران اصفهان در دوره سلجوقیان و از آجر ساخته شده است. این مناره، سه کتیبه دارد که دوتای آن‌ها به خط کوفی نوشته شده‌اند و یکی دیگر از آن‌ها به خط نسخ است. همین کتیبه‌ها، ارزش مناره را زیاد کرده‌اند، چراکه به‌عنوان سندی مکتوب به‌شمار می‌آیند و این مناره در اصفهان، تنها مناره کتیبه‌دار است. یکی دیگر از نکات مهم درباره این مناره 29 متری، آن است که می‌دانیم مناره را در سال 501 هجری قمری ساخته‌اند و نام معمارش هم روی کتیبه‌ها آورده شده است. یکی از علل ساخت این بنا، نزدیکی به درگاه خداوند بوده است. مناره از نظر ساختار معماری، آجرکاری و مصالح به‌کار رفته در آن بسیار مهم است و گردشگران را به خود جلب می‌کند. مسئله جالب دیگری که در ارتباط با این مناره مطرح می‌کنند، بخت‌گشایی آن بوده است. مردم اصفهان می‌گویند که در زمان‌های گذشته، دختران دم بخت، کنار پایه یا روی پله‌های این مناره گردو می‌شکستند و همراه با کشمکش به مردم همان اطراف برای گشایش بختشان تعارف می‌کردند. مناره در یک محوطه باز قرار گرفته و برای بازدید از آن نیازی به تهیه بلیط ندارید. آدرس مناره چهل دختران: خیابان سروش، خیابان شهید حسین بحری، خیابان سنجری  موقعیت دقیق مناره چهل دختران روی نقشه  نمایی از مناره چهل دختران، عکس از خبرگزاری ایسنا؛ Negin Hemmatzade برج کبوتر مرداویج این برج در زمان صفویه و در سه طبقه ساخته شده است. ارتفاع این برج به 18 متر می‌رسد و قطر قاعده استوانه مرکزی آن، 16 متر است. کبوترخانه مرداویج، هشت برج استوانه‌ای در اطراف و یک برج اصلی در مرکزش دارد. حفره‌هایی که برای کبوترها در نظر گرفته‌اند، به‌اندازه بدن آن‌هاست تا پرنده بزرگ‌تر یا حتی پرنده‌های شکاری نتوانند در آن‌ها بروند. در گذشته، کبوتر نامه‌رسان هم در این برج داشته‌اند و از برج برای دیده‌بانی شهر نیز استفاده می‌کردند. کاربری برج کبوترخانه مرداویج برای این بوده که بتوانند فضله‌های کبوتران را به‌عنوان کود برای مزارعشان جمع کرده و سپس استفاده کنند. خاک زمین‌های زراعی در برخی از نقاط، برای اینکه امکان کشت پیدا کنند، نیاز به کود و موجوداتی داشتند که در دفعیات کبوترها وجود داشته است. آدرس برج کبوتر مرداویج: محله مرداویج، خیابان مرداویج  موقعیت دقیق برج کبوتر مرداویج روی نقشه  کبوترخانه مرداویج از جاهای دیدنی اصفهان برج‌های کبوتر گورت گَوَرت، نام روستایی است که تا مرکز شهر اصفهان فاصله خیلی زیادی ندارد. در گورت، بیشترین تراکم کبوترخانه‌ها را می‌بینید و همین امر اهمیت روستا را بسیار بیشتر کرده است. بر اساس گفته یکی از مرمت‌کاران برج‌های کبوتر، زمانی در گورت حدود 30 برج وجود داشته، اما امروزه تعداد آن‌ها به حدوداً 20 برج رسیده است که بسیاری‌شان باید مرمت شوند. برخی از این برج‌‌ها به‌گونه‌ای ساخته شده‌اند که بیش از دو هزار الی 20 هزار کبوتر در آن‌ها جای می‌گرفته‌اند و هدف از ساخت آن‌ها، جمع‌آوری فضولات بوده است. گفتنی است که این برج‌ها در عهدهای متفاوت ایلخانی، صفویه و قاجاریه ساخته شده‌اند. آدرس برج‌های کبوتر گورت: دهستان قهاب، روستای گورت  موقعیت دقیق روستای گورت روی نقشه  برخی از کبوترخانه‌های گورت، عکس از خبرگزاری ایسنا؛ Saman Khoshpeyman خانه‌های تاریخی اصفهان اصفهان، زمانی پایتخت ایران بوده است. به‌واسطه نقش برجسته و پررنگ این شهر در طول زمان‌های مختلف، می‌توانیم اهمیت آن را به‌خوبی درک کنیم. موقعیت شهر به‌گونه‌ای بوده که به مرور سبب بیشتر شدن جاهای دیدنی اصفهان هم شده است. خانه رجال سیاسی، شخصیت‌های مهم و افراد تأثیرگذار این شهر، معمولاً کمی متفاوت‌تر از باقی خانه‌ها هستند و تعداد آن‌ها هم کم نیست. به همین خاطر، در این قسمت، چندتا از خانه‌هایی را معرفی می‌کنیم که در حال حاضر به‌عنوان یک جای دیدنی اصفهان معرفی می‌شوند. خانه جواهری در اصفهان این خانه معماری اسلامی دارد و به سبک قاجار و در همان دوره ساخته شده است. نقشه و فرم این خانه مربعی شکل است و در وسط آن حیاط قرار دارد. بخش اصلی خانه در قسمت جنوبی قرار گرفته و جالب است بدانید از سایر قسمت‌ها کمی بلندتر است. در خانه جواهری، تزئینات مختلفی وجود دارد که توجه‌تان را جلب می‌کند. گچ‌بری، نقاشی و درهای ارسی بخشی از زیبایی‌های این خانه هستند. برای بازدید از خانه جواهری نیازی به پرداخت هزینه بابت بلیط ندارید. ساعت بازدید از خانه جواهری: از 09:00 تا 17:00 غیر از جمعه‌ها آدرس خانه جواهری: خیابان ابن سینا  موقعیت دقیق خانه جواهری روی نقشه  خانه جواهری از مکان های دیدنی اصفهان، عکس از خبرگزارری ایمنا؛ Mohsen Heiatian خانه مشیرالملک اصفهان این خانه مربوط به زمان قاجار است. ظل‌السلطان به هر شهری که می‌رفته در آنجا یک حاکم انتخاب می‌کرده است. او در اصفهان، میرزا حبیب‌الله انصاری ملقب به مشیرالملک را به‌عنوان حاکم انتخاب می‌کند. مقر فرمانروایی مشیرالملک هم در همین خانه بوده است. خانه در ابتدا حدود 14 هزار مترمربع بوده و مدرسه‌ای که حالا در کنار آن قرار دارد، زمانی جزوی از این خانه محسوب می‌شده و پادگان آن بوده است. خانه بعدها واگذار می‌شود و در حال حاضر هم بخشی از آن، موزه است. در این خانه می‌توانید نقاشی‌های چشم‌نواز، گچ‌بری‌های زیبا و آینه‌کاری‌هایی درخشان را ببینید. به گفته مسئولین، خانه مشیرالملک طبق بررسی‌هایشان این خانه بزرگ‌ترین ارسی در ایران را دارد. خانه در نزدیکی میدان نقش جهان از دیگر جاهای دیدنی اصفهان قرار گرفته و می‌توانید با پای پیاده به هر یک سر بزنید. قیمت بلیط خانه مشیرالملک: 15 هزار تومان ساعت بازدید از خانه مشیرالملک: تابستان از 09:00 تا 18:00 و زمستان از 08:00 تا 17:00 وب‌سایت خانه مشیرالملک: islamic_museum.com صفحه اینستاگرام خانه مشیرالملک: moshiralmolk@ آدرس خانه مشیرالملک: خیابان هاتف، خیابان مشیر، ابتدای خیابان هارونیه  موقعیت دقیق خانه مشیرالملک روی نقشه  حیاط خانه مشیرالملک؛ عکس از Hghassami خانه تاریخی معتمدی (ملاباشی) سبک‌های هنری خانه ملاباشی، متأثر از دوره‌های مختلف است که به حالت تلفیقی درآمده است. سبک و سیاق معماری دوران صفویه، زندیه و قاجاریه را می‌توانیم در این خانه ببینیم. ملاباشی، یکی از منجمان ناصرالدین شاه بوده و زمانی که به اصفهان می‌آید، این خانه را برای سکونت انتخاب می‌کند. خانه سالیان بعد توسط فردی به‌نام معتمدی خریداری می‌شود و پس از آن در دست مرمت و بازسازی قرار می‌گیرد. خانه معتمدی یا همان خانه ملاباشی، بخش‌های مختلفی مثل یک شاه‌نشین جذاب، ارسی 9 دری، نقاشی‌های روی گچ و تزئینات دیگری هم دارد. علاوه بر این‌ها، اشیاء این خانه تاریخی، تزئینی و عتیقه هستند و بر جذابیت و ارزش آن افزوده‌اند. برای بازدید این خانه، باید پیش از رفتن به آن تماس بگیرید و بازدید خود را هماهنگ کنید، چراکه ممکن است ظرفیت مجموعه تکمیل شده یا خانه برای انجام پروژه‌های عکاسی و مانند آن رزرو باشد. با ورود به این خانه، یک نوشیدنی هم برای شما سرو می‌شود. قیمت ورودی خانه تاریخی معتمدی: 100 هزار تومان ساعت بازدید از خانه تاریخی معتمدی: از 10:00 تا 20:00 وب‌سایت خانه تاریخی معتمدی: motamedihouse.com صفحه اینستاگرام خانه تاریخی معتمدی: motamedi_house@ آدرس خانه تاریخی معتمدی: خیابان بزرگمهر، خیابان هشت بهشت غربی، خیابان ملک شمالی، بن‌بست شماره سه  موقعیت دقیق خانه تاریخی معتمدی روی نقشه  نمایی از خانه معتمدی اصفهان؛ عکس از Shahla Davoudi خانه دهدشتی اصفهان نمی‌توانیم اطلاعات خیلی دقیقی را درباره تاریخ خانه دهدشتی بیابیم، اما به‌طور قطع این خانه مربوط به دوره قاجار است و سبک معماری اروپایی و ایرانی دارد. خانه دهدشتی در دوران مختلف، بارها بازسازی و مرمت شده و در حال حاضر از آن به‌عنوان کافه رستورانی با نام هوگر استفاده می‌کنند. البته شما می‌توانید با پرداخت مبلغ ورودی و به‌صورت جداگانه، از این خانه بازدید کنید؛ اما نوشیدن و میل کردن غذایی لذیذ در این کافه رستوران، بسیار لذت‌بخش‌تر از فقط بازدید کردنش است. در خانه دهدشتی می‌توانید غذاهای متنوعی انتخاب کنید. خانه، یک فضای داخلی و یک فضای خارجی دارد و شما می‌توانید با در نظر گرفتن سلیقه‌تان، بهترین جا را انتخاب کنید. با رزرو قبلی، امکان این هم وجود دارد که با خانوده و جمع‌های دوستانه به این خانه بروید و جشن‌های کوچک‌تان را برگزار کنید. یکی دیگر از مزیت‌های این خانه، نزدیکی به سایر دیدنی های اصفهان است. ساعت بازدید از خانه دهدشتی: از 11:00 تا 23:00 صفحه اینستاگرام خانه دهدشتی: hougercafe@ آدرس خانه دهدشتی: خیابان چهارباغ پایین، کوچه بازارچه، کوچه جهان‌نما (1)، بن‌بست دهدشتی  موقعیت دقیق خانه تاریخی دهدشتی روی نقشه  حیاط خانه دهدشتی؛ عکس از 13enam خانه مشروطه اصفهان خانه مشروطه اصفهان، متعلق به یکی از رهبران جنبش مشروطه در اصفهان، یعنی نورالله نجفی اصفهانی است. این خانه به سبک قاجاری بنا شده و می‌توانید در آن زیبایی‌های گچ‌بری‌های برجسته، آینه‌کاری‌ها و درهای ارسی را ببینید. خانه مشروطه که از جاهای دیدنی اصفهان است، دو شاه‌نشین دارد که یکی در شمال و دیگری در جنوب ساختمان قرار گرفته‌اند. یک اندرونی و یک بیرونی و تعداد 12 اتاق، بخش‌های دیگر این خانه را تشکیل داده‌اند. خانه مشروطه در زمان قدیم، محلی برای تجمع علما، آزادی‌خواهان، مردم و رجال سیاسی بوده است و از همین روی هم نام آن را مشروطه گذاشته‌اند. به‌تعبیری این خانه، موزه‌ای برای جنبش مشروطیت در اصفهان به‌شمار می‌رود. ساعت بازدید از خانه مشروطه اصفهان: از 09:00 تا 20:00 صفحه اینستاگرام خانه مشروطه اصفهان: khanemashrote@ آدرس خانه مشروطه اصفهان: خیابان نشاط، کوچه 14  موقعیت دقیق خانه مشروطه اصفهان روی نقشه  نمایی از ارسی‌های خانه مشروطه؛ عکس از Reza Asgari عمارت انگورستان ملک اصفهان در زمان نادرشاه، اینجا زمین انگوری بوده که نادرشاه آن را به‌جای مالیات تصاحب می‌کند. در زمان قاجار، مسئول امور مالیات یعنی ملک‌التجار، در این محل عمارتی بنا می‌کند که به انگورستان معروف می‌شود. هدف از احداث این بنا، برپایی مراسم عزاداری و تعزیه‌خوانی بوده است. با اینکه انگورستان ملک در طول زمان بارها دست‌خوش تغییر می‌شود و حتی قسمت‌هایی از آن نابود می‌شود، باز هم تماشایی و دیدنی است. عمارت، یک حیاط مرکزی، سفره‌خانه و حیاط بیرونی و بخش‌های دیگری هم دارد. حیاط مرکزی انگورستان ملک ستون‌هایی بلند با روکش چوبی و سرستون‌هایی مقرنس دارد که پایه این ستون‌ها از سنگ هستند و طرح‌هایی از گلدان‌های حجاری شده دارند. حتی طرح این ستون‌ها هم تفاسیری دارد. سفره‌خانه این عمارت دو طبقه است و با ارسی‌هایی زیبا، آن را مزین کرده‌اند. در قسمت شمالی عمارت، اتاقی وجود دارد که در آن هنر گچ‌بری، آینه‌کاری، نقاشی و کاشی‌کاری به زیبایی کار شده است. در این اتاق به وصیت ملک‌التجار، او و همسرش دفن شده‌اند. قیمت بلیط عمارت انگورستان ملک: 30 هزار تومان ساعت بازدید از انگورستان ملک: از 09:00 تا 15:00 و جمعه‌ها تعطیل صفحه اینستاگرام انگورستان ملک: angorestan.malek@ آدرس انگورستان ملک: خیابان هشت بهشت غربی، خیابان ملک شمالی  موقعیت دقیق عمارت انگورستان ملک روی نقشه  بخشی از عمارت انگورستان ملک؛ عکس از Monamahmoudzade پل‌ها تاریخی اصفهان عبور رودخانه زاینده‌رود از وسط شهر اصفهان، سبب شده تا برای رفت‌وآمد راحت‌تر، پل‌های مختلفی را در طول مسیر این رودخانه بسازند. شیوه ساخت و قدمت این پل‌ها، آن‌ها را به آثاری بسیار مهم و به‌نحوی جزو مناطق گردشگری اصفهان درآورده است. موضوع وقتی جالب‌تر می‌شود که بدانید این پل‌ها فقط برای رفت‌وآمد راحت‌تر نبوده‌اند و برخی از آن‌ها مخصوص عبور درباریان بوده‌اند و حتی برای هدایت مسیر آب هم استفاده می‌شده‌اند. در ادامه پل های اصفهان را معرفی می‌کنیم که از جاهای تاریخی اصفهان هستند. سی و سه پل اصفهان سی و سه پل از شاهکارهای معماری ایران در زمان صفویه است که به دستور شاه عباس اول، توسط الله‌وردی خان ساخته می‌شود. از آنجایی که الله‌وردی خان مأمور ساختن این پل بوده، سی‌وسه پل را با همین نام، یعنی الله‌وردی خان هم می‌شناسند. مصالح استفاده شده در این پل، ساروج، سنگ و آجر است و طولی برابر با 295 متر و عرضی برابر با 14 متر دارد. سی و سه پل اصفهان محل برگزاری برخی از جشن‌ها مانند جشن آب‌پاشان بوده است. این پل، خیابان چهارباغ عباسی را به خیابان چهارباغ بالا متصل می‌کرده. شاردن، گردشگر فرانسوی، این پل را اثری شگفت‌آور توصیف می‌کند. راه رفتن روی این پل، شما را به عهد صفویه می‌برد و اگر شب‌هنگام اینجا را ببینید، جذابیتش چندبرابر می‌شود. آدرس سی و سه پل اصفهان: میدان انقلاب، خیابان چهارباغ  موقعیت دقیق سی و سه پل اصفهان روی نقشه  سی و سه پل از مهم‌ترین جاهای دیدنی اصفهان؛ عکس از Diego Delso پل خواجو اصفهان پل خواجو به عقیده عده‌ای از کارشناسان، نقطه اوج صنعت پل‌سازی در ایران است. معماری و شیوه مهندسی برای ساخت این پل، آن را بسیار پراهمیت کرده است. پل خواجو که به پل شاهی و پل بابارکن‌الدین هم معروف است، در زمان شاه عباس دوم ساخته شده و مدت زمان ساخت آن را از 1057 تا 1077 هجری قمری می‌دانند. این پل به‌عنوان سد هم عمل می‌کرده و مهم‌ترین دلایل ساخت آن نزدیک‌تر کردن راه و ایجاد منظره‌ای زیبا در بخش عمیق زاینده‌رود و اطراف آن بوده است. در گذشته و در اطراف رودخانه و حوالی پل خواجو، عمارت‌ها و باغ‌‌هایی وجود داشتند که زیبایی منطقه را دوچندان کرده بودند؛ اما متأسفانه در حال حاضر، دیگر اثری از برخی از آن‌ها نیست. در ساخت این پل، از آجر و سنگ استفاده شده که علاوه بر استحکام بخشیدن به بنای پل، آن را مزین هم کرده‌اند. کاشی‌کاری و گچ‌بری هم از دیگر تزییناتی است که می‌توانید در پل خواجو ببینید. پل خواجو در زمان‌های مختلف مرمت شده، برای مثال پس از مرگ شاه عباس دوم و همچنین در زمان ناصرالدین شاه قاجار. جالب است بدانید در زمان حکمرانی ظل‌السلطان برای گرامی‌داشت ترقیات او، اطراف پل را تخته‌بندی می‌کردند و درون آن قایق و کشتی می‌انداختند و با آتش‌بازی در محیط و نورانی کردن آنجا، جشن می‌گرفتند. آدرس پل خواجو اصفهان: بین خیابان‌های آبشار اول و کمال اسماعیل  موقعیت دقیق پل خواجو روی نقشه  نمایی زیبا از پل خواجو؛ عکس از Pedram Forouzanfar پل شهرستان در اصفهان کارشناسان تاریخ گمان می‌کنند که پل شهرستان یکی از قدیمی‌ترین پل‌های زاینده‌رود است. احتمالاً ساخت این پل به سده‌های نخست اسلام مربوط می‌شود. طبق بررسی‌ها، پل شهرستان اصفهان را روی پایه‌هایی از دوره ساسانی و همچنین صخره‌های سنگی زاینده‌رود بنا کرده‌اند. پل شهرستان در 3 کیلومتری شرقی پل خواجو قرار دارد. آرتور پوپ، یکی از مورخین بزرگ، اظهار می‌کند که در جنوب ایران هم پل‌هایی مانند پل شهرستان وجود داشته است و به مرور از بین رفته‌اند. همچنین، سبک ساخت پل شهرستان را رومی می‌دانند و احتمال می‌دهند که به‌دست مهندسان رومی هم ساخته شده است که زمانی در ایران اسیر بوده‌اند. آدرس پل شهرستان اصفهان: بین خیابان‌های آبشار سوم و سلمان فارسی  موقعیت دقیق پل شهرستان اصفهان روی نقشه  نمایی از پل شهرستان در اصفهان؛ عکس از Offlineinternet پل چوبی اصفهان پل جوئی، نام درست‌تری برای این پل است که در زمان شاه عباس دوم ساخته شده. از روی این پل، جوی یا جوئی عبور می‌کرده که برای آبیاری باغ‌ها از آن استفاده می‌کردند و به همین واسطه به آن جوئی می‌گفتند؛ اما عامه مردم آن را با عنوان چوبی شناختند و همچنان هم بیشتر با همین نام آن را می‌شناسند. از این پل برای عبور و مرور هم استفاده می‌کردند، منتها رفت‌وآمد روی آن فقط مخصوص خانواده شاه، امیران و سفیران بوده است و ازاین‌رو پلی سلطنتی محسوب می‌شده است. در طول پل، دو برج شش ضلعی هم وجود دارد که به کافه تبدیل شده‌اند و فضای جذابی را ایجاد کرده‌اند. پل جوئی یا پل چوبی بین دو پل خواجو و سی و سه پل قرار گرفته است که منظره زیبایی را از زاینده‌رود، به‌شرط پرآب بودنش، به‌نمایش می‌گذارد. آدرس پل چوبی اصفهان: بین خیابان‌های کمال اسماعیل و بلوار آینه خانه  موقعیت دقیق پل چوبی روی نقشه  پل چوبی در اصفهان؛ عکس از Koohkan پل مارنان اصفهان پل مارنان، محله عباس‌آباد را به قسمت غربی جلفا متصل می‌کند و احتمال می‌دهند که این پل به دستور شاه طهماسب ساخته شده باشد. احتمال دیگری که برای ساخت این پل می‌دهند، این است که ساختن آن در دوره ساسانی پایه‌ریزی شده و در دوره صفوی کامل شده است. البته پل مارنان در دوره‌های مختلف دست‌خوش مرمت‌هایی هم بوده است. از جمله نقش‌های دیگر این پل علاوه بر اتصال دوسوی پل به یکدیگر، امکان استفاده از آن به‌عنوان آب‌بند بوده است. آدرس پل مارنان اصفهان: بین خیابان‌های قدسی و بلوار بوستان سعدی  موقعیت دقیق پل مارنان روی نقشه  نمایی از پل مارنان؛ عکس از eBacchus موزه‌های اصفهان از مهم‌ترین جاهای دیدنی اصفهان، موزه‌های آن هستند. موزه‌ها همیشه تاریخ و سرگذشت واضحی را از شهر و منطقه‌های مختلفش عنوان می‌کنند. تعدد موزه‌های اصفهان و دسته‌بندی آن‌ها این امکان را به شما می‌دهند تا بتوانید گردشی کامل را در این شهر تجربه کنید و آنچه بر شهر گذشته، بهتر درک کنید. موزه هنرهای تزئینی اصفهان (رکیب خانه) این موزه شامل دو بخش است که یکی بخش نمایشگاه دائمی و دیگری، بخش نمایش موقتی آثار است. در این موزه می‌توانید آثار مختلفی را از زیورآلات، منسوجات، تابلوهای رنگ و روغن، ظروف سفالی، مینیاتور، نسخ خطی و همچنین آثاری از دوره‌های صفویه، قاجاریه و دوره معاصر مشاهده کنید. گفتنی است که ساختمان این موزه که عمارتی تاریخی است، مرمت و بازسازی شده و در حال حاضر از جاهای دیدنی اصفهان به‌شمار می‌آید. ساعت بازدید از موزه هنرهای تزئینی: از 08:30 تا 13:30 غیر از روزهای تعطیل صفحه اینستاگرام موزه هنرهای تزئینی: rakib_khaneh@ آدرس موزه هنرهای تزئینی: خیابان استانداری، روبه‌روی دانشگاه هنر  موقعیت دقیق موزه هنرهای تزئینی روی نقشه  سردر موزه هنرهای تزئینی اصفهان؛ عکس از Mostafa Meraji موزه موسیقی اصفهان موزه موسیقی اصفهان توسط دو استاد موسیقی اصفهانی تأسیس شده است و در آن بیشتر سازهای ایرانی و محلی گوناگون به‌نمایش در آمده‌اند. علاوه بر بخش سازهای ایرانی، سازهای خارجی هم در این موزه وجود دارند. در مجموع حدود 400 نوع ساز در این موزه هست و برخی از آن‌ها هم اهدایی گردشگرانند. بر اساس گفته مدیران موزه، بسیاری از گردشگران خارجی فکر تنوع زیاد سازها را نمی‌کردند و با دیدن این موزه، بسیار تعجب کرده‌اند. حتی برخی از آن‌ها اظهار کرده‌اند که ایران به‌اندازه یک قاره، ساز دارد! در موزه موسیقی اصفهان که موزه‌ای خصوصی است، آثار تاریخی و به‌تعبیری عتیقه هم وجود دارد. در حین بازدیدتان از این موزه، یک راهنمای تخصصی همراه شما هست و ویژگی‌های آثار و موارد لازم را شرح می‌دهد. در صورتی که نخواهید راهنمایی همراه شما باشد، می‌توانید این موضوع را مطرح کنید. کار جالب دیگر این موزه، اجرای موسیقی زنده برای بازدیدکنندگان است که بر همین اساس، قیمت بلیط متغیر می‌شود. در ضمن می‌توانید با هماهنگی پیشین، تعداد نوازنده‌های بیشتری را برای اجرای زنده درخواست کنید که این امر به تعداد شما هم بستگی دارد. قیمت بلیط موزه موسیقی: 50 هزار تومان (با اجرای زنده)، 25 هزار تومان (بدون اجرای زنده) ساعت بازدید از موزه موسیقی: از 10:00 تا 17:00 غیر از روزهای تعطیل وب‌سایت موزه موسیقی: isfahanmusicmuseum.com آدرس موزه موسیقی: خیابان توحید میانی، خیابان قندی، پلاک 74، موزه موسیقی  موقعیت دقیق موزه موسیقی روی نقشه  بخشی از موزه موسیقی؛ عکس از خبرگزاری تسنیم موزه تاریخ طبیعی اصفهان این موزه در سال 1367 در یکی از بناهای باستانی زمان تیموریان راه‌اندازی شد که با نام تالار تیموری آن را می‌شناسند. مجموعه آثار این موزه را دکتر جعفریان، استاد دانشگاه اصفهان طی 37 سال جمع‌آوری کرده است. برخی از آن‌ها خریداری، برخی گردآوری و دیگر آثار هم به روش‌های مختلف به‌دست آمده‌اند. این آثار در دسته‌بندی‌های متنوعی به‌نمایش درآمده‌اند و شامل شاخه‌های علوم گیاهی، جانوری، جغرافیایی، زمین‌شناسی و موارد دیگر می‌شوند. هدف از احداث این موزه، حفظ میراث و ایجاد زمینه تحقیق بوده است و جنبه‌های مختلف آموزشی و تحقیقی را دربرمی‌گیرد. ساعت بازدید از موزه تاریخ طبیعی: این موزه فعلاً بازدید ندارد آدرس موزه تاریخ طبیعی: خیابان استانداری، تالار تیموری  موقعیت دقیق موزه تاریخ طبیعی روی نقشه  فضای داخلی موزه تاریخ طبیعی اصفهان؛ عکس از Mostafa Meraji موزه عصارخانه شاهی اصفهان عصارخانه شاهی در واقع همان کارخانه روغن‌کشی بوده است که در آن، روغن بذرهای مختلف را می‌گرفتند و از کاربردهای متنوعشان بهره‌مند می‌شدند. این روغن‌ها کاربردهای گوناگونی در زمینه‌های صنعتی، خوراکی و درمانی داشته‌اند. برای مثال به‌جای پیه حیوانات از آن‌ها برای روغن چراغ و روشنایی استفاده می‌کردند. از بذرهای باقی‌مانده هم به‌عنوان کود بهره می‌بردند. در این موزه، مجسمه‌هایی ساخته‌اند که با مشاهده آن‌ها می‌توانید متوجه نحوه عملکرد و روند روغن‌گیری شوید و فرآیند آن در گذشته را بهتر درک کنید. موزه عصارخانه اصفهان از نظر معماری هم پراهمیت است و نشان از نحوه ساخت‌وسازها در گذشته دارد. موزه در بازار قیصریه قرار گرفته، جایی که متعلق به زمان صفویان است، از همین رو احتمال می‌دهند که برای دوره صفویه باشد. در این موزه می‌توانید یک دیوار را ببینید که به آن جرز می‌گویند و برخی از ضرب‌المثل‌های قدیمی را به این شکل، بهتر درک می‌کنید. قیمت بلیط عصارخانه شاهی: 5 هزار و 500 تومان ساعت بازدید از موزه عصارخانه شاهی: شنبه تا چهارشنبه از 09:30 تا 16:50، پنج‌شنبه‌ها  از 09:30 تا 15:30 و جمعه‌ها تعطیل صفحه اینستاگرام موزه عصارخانه شاهی: assarkhaneeshahi_museum@ آدرس موزه عصارخانه شاهی: کنار ورودی بازار قیصریه، بازار قنادها، پاساژ امین (بازار عصاری)  موقعیت دقیق موزه عصارخانه روی نقشه  بخشی از موزه عصارخانه اصفهان؛ عکس از Ehsan11111 باغ موزه پروانه اصفهان این باغ موزه در منطقه ناژوان قرار گرفته است که خود منطقه به‌تنهایی یکی از جاهای دیدنی اصفهان است. باغ موزه پروانه‌ها، ترکیبی از فضای گلخانه و قسمت‌هایی است که برای نمایش پروانه‌ها اختصاص داده‌اند. در مجموع تعداد 48 قاب در این مجموعه وجود دارد که تعداد 2200 پروانه را به نمایش می‌گذارند. در جهان 17 خانواده پروانه کشف شده است که هشت تا از این خانواده‌ها ایرانی هستند و می‌توانید آن‌ها را در این باغ موزه ببینید. البته گونه‌های خارجی هم در این مجموعه یافت می‌شوند. قیمت بلیط باغ موزه پروانه: 10 هزار تومان ساعت بازدید از باغ موزه پروانه: از 08:30 تا 20:30 آدرس باغ موزه پروانه: اتوبان حبیب‌اللهی، میدان سهروردی، خیابان الفت، پارک جنگلی ناژوان  موقعیت دقیق باغ موزه پروانه‌ها روی نقشه  گلخانه باغ پروانه‌ها موزه صدف اصفهان موزه صدف، اولین موزه تخصصی صدف‌ها و حلزون‌های دریایی در کشور به‌شمار می‌آید و کاپیتان حسن خواجه ظرف مدت 25 سال آثار آن را جمع‌آوری کرده است. این آثار از خلیج فارس، دریای عمان، دریای خزر و سایر دریاها و اقیانوس‌های سراسر جهان جمع‌آوری شده‌اند. مجموع این آثار حدود 1600 نمونه هستند و تقریباً 700 گونه را شامل می‌شوند. یکی از نکات جالب درباره این موزه، این است که رنگ همه صدف‌ها، حلزون‌ها و آنچه که به‌نمایش گذاشته شده‌اند، طبیعی هستند. ساعت بازدید از موزه صدف: از 08:00 تا 18:00 صفحه اینستاگرام موزه صدف: isfahan_seashell_museum@ آدرس موزه صدف: مجموعه پارک جنگلی ناژوان، خیابان الفت، کنار آکواریوم اصفهان  موقعیت دقیق موزه صدف اصفهان روی نقشه  موزه صدف اصفهان؛ عکس از Ehsan Jazini کلیساهای اصفهان اصفهان، کلیساهای بسیار زیبایی دارد و برخی از آن‌ها از نظر تاریخی هم بسیار مهم و شاخص هستند. با مهاجرت ارامنه به بخش جلفای اصفهان، به‌تدریج بر تعداد این کلیساها هم افزوده شد. البته پیش از آن در اطراف اصفهان هم خانواده‌های ارمنی حضور داشتند، اما به‌تدریج بر تعداد آن‌ها افزوده شد. تعدادی از این کلیساها در نزدیکی هم قرار گرفته‌اند؛ بنابراین می‌توانید با برنامه‌ریزی دقیق، بازدیدی کامل از آن‌ها انجام دهید. کلیسای وانک اصفهان کلیسای وانک را می‌توانیم مهم‌ترین کلیسای شهر اصفهان بدانیم. از حیث هنرهای به‌کار رفته در این موزه، تاریخ و معماری این کلیسا، وانک جزو شاخص‌ترین کلیساهای کشور است و چندین بار هم طرح معرفی آن برای قرارگیری در لیست ثبت جهانی یونسکو بررسی شده است. کلیسای وانک را با توجه به کلیسای سنت استپانوس جلفای آذربایجان ساخته‌اند و زمان ساخت آن هم مربوط به دوره سلطنت شاه عباس دوم می‌شود. در شمال محراب این کلیسا، موزه‌ای دو طبقه ساخته‌اند که دو تالار دارد و حدود 850 اثر را در آن نمایش داده‌اند. این موزه در سال 1905 تا 1906 ساخته شده و هدف آن حفظ نسخ خطی و اشیاء تاریخی است. یک انجیل متعلق به قرن دهم که روی پوست نوشته شده است و همچنین یک قرآن که به زبان ارمنی ترجمه شده، از جمله آثار آن هستند. مهم‌ترین اثر، تار مویی است که روی آن آیه‌ای از انجیل نوشته شده است و فقط با چشم مسلح باید آن را ببینید. تابلوهای گچ‌بری، نقاشی، زیورآلات، منسوجات و البسه ارامنه و آثاری دیگر، از جمله اشیائی هستند که می‌توانید در این موزه آن‌ها را مشاهده کنید. قیمت ورودی کلیسا وانک: 15 هزار تومان ساعت بازدید از کلیسای وانک: از 08:30 تا 13:00 و از 14:30 تا 17:30 وب‌سایت کلیسای وانک: vank.ir صفحه اینستاگرام کلیسای وانک: isfahan.prelacy@ آدرس کلیسای وانک: جلفا، خیابان نظر شرقی، کوچه آلفرد  موقعیت دقیق کلیسای وانک روی نقشه  تزئینات فوق‌العاده زیبای کلیسای وانک کلیسای بیت اللحم اصفهان بیت اللحم را یکی از باشکوه‌ترین کلیساهای اصفهان می‌دانند که علاوه بر زیبایی‌های داخلی کلیسا، نمای خارجی آن هم جذاب است. این کلیسا در زمان شاه عباس صفوی و توسط یکی از تجار آن زمان به‌نام خواجه پطرس ولیجانیان ساخته شده است. در حال حاضر هم آرامگاه این تاجر و چند نفر از خانواده‌اش در این کلیسا قرار دارد. روایت‌های مختلفی هم از چرایی ساخت این کلیسا مطرح کرده‌اند که یکی از آن‌ها به‌خاطر شلوغی کلیسای حضرت مریم و برای جلوگیری از ازدحام جمعیت در آن بوده است. دیوارهای داخلی کلیسای بیت اللحم با گچ پوشانده شده‌اند و نقاشی‌های بسیار زیبایی روی آن‌ها کشیده شده است که موضوعیت آن‌ها داستان‌های انجیل است. پایین دیوارها هم با کاشی‌های لعاب‌دار کامل شده. ساختمان بنا با خشت و آجر است و در دو طبقه احداث شده که طبقه بالایی آن مخصوص بانوان بوده است. بیت اللحم در زمان مظفرالدین شاه هم تعمیر می‌شود. قیمت ورودی کلیسا بیت اللحم: 10 هزار تومان ساعت بازدید از کلیسای بیت اللحم: از 08:30 تا 13:00 و از 14:30 تا 17:30 و شنبه‌ها تعطیل صفحه کلیسای بیت اللحم در وب‌سایت کلیسای وانک: vank.ir آدرس کلیسای بیت اللحم: خیابان نظر شرقی، میدان جلفا  موقعیت دقیق کلیسای بیت‌اللحم روی نقشه  نمای داخلی کلیسای بیت اللحم، عکس از آرشیو لست سکند؛ روزبه شهنوار کلیسای هاکوپ اصفهان کلیسای هاکوپ در نزدیکی کلیسای مریم مقدس و در حیاط آن است که در سال 1607 میلادی ساخته شده است. طبق ادعای سایت «خلیفه‌گری اصفهان و جنوب ایران»، کلیسای هاکوپ، قدیمی‌ترین کلیسای ارامنه در جلفاست. پلان اولیه این کلیسا به شکل صلیب بوده؛ اما بخشی از آن تخریب می‌شود و پلانی مستطیلی باقی می‌ماند. ساختمان اصلی این کلیسا با آجر و خشت درست شده و دیوارهای داخلی با گچ پوشیده شده‌اند و نمای خارجی کلیسا را کاهگل کرده‌اند. صفحه کلیسای هاکوپ در وب‌سایت کلیسای وانک: vank.ir آدرس کلیسای هاکوپ: جلفا، خیابان نظر شرقی، میدان بزرگ  موقعیت دقیق کلیسای هاکوپ و مریم مقدس روی نقشه  نمای خارجی از کلیسای هاکوپ کلیسای مریم مقدس اصفهان کلیسای مریم مقدس، دومین کلیسای تاریخی اصفهان است که سال ساخت آن مربوط به 1610 میلادی می‌شود و به‌مرور به آن تزئینات هم اضافه می‌شود. سبک معماری کلیسا ارمنی است. این کلیسا در سال 1613 تکمیل می‌شود، در سال 1651 تا 1666 میلادی کاشی‌هایی به آن الحاق می‌شود و نقاشی‌هایش هم مربوط به سال 1666 میلادی است. کلیسای مریم مقدس را یک تاجر ارمنی به‌نام خواجه آدویک باباکیان ساخته است. این کلیسا بعد از کلیسای وانک، دومین محوطه بزرگ را دارد و در آن مراسم مختلفی برگزار می‌شود. اما پیش از بازدید، حتما از شرایط بازدید این کلیسا مطمئن شوید. صفحه کلیسای مریم مقدس در وب‌سایت کلیسای وانک: vank.ir آدرس کلیسای مریم مقدس: جلفا، خیابان نظر شرقی، میدان بزرگ  موقعیت دقیق کلیسای مریم مقدس روی نقشه  کلیسای حضرت مریم؛ عکس از afroozfa مساجد و مدرسه‌های اصفهان اصفهان بروید و از مساجد آن که جزو با ارزش‌ترین مکان های دیدنی اصفهان محسوب می‌شوند، بازدید نکنید؟ امکان ندارد! تعدادی از این مسجدها در نزدیکی یکدیگر هستند و می‌توانید آن‌ها را با یک برنامه‌ریزی دقیق به‌شکل هم‌زمان مشاهده کنید. در اصفهان می‌توانید برخی از زیباترین بناهای کاشی‌کاری‌شده دنیا را ببینید. علاوه بر مساجد، در اصفهان مدرسه‌های دیدنی هم هست که بازدید از زیبایی‌های آن‌ها خالی از لطف نیست. مسجد امام مسجد امام را با نام مسجد جامع عباسی و مسجد شاه هم می‌شناسند. این مسجد که در دوره صفوی و با دستور شاه عباس اول در بیست و چهارمین سال سلطنتش ساخته شده است. مسجد امام، شاهکاری از معماری، نجاری، کاشی‌کاری و هنرهای دیگر در قرن یازدهم به‌حساب می‌آید. این مسجد از مهم‌ترین بناها با معماری اسلامی در ایران است و با تکیه بر تجربیات گذشتگان در طرح بنا و تزئینات به اوج تحول معماری مساجد در ایران رسیده است. ساختن مسجد در سومین مرحله از ساخت طرح میدان نقش جهان شروع شده است. بیست سال پیش از شروع ساخت مسجد، بناهای اولیه میدان نقش جهان صرفاً برای چوگان‌بازی و اسب‌دوانی بوده است. به همین خاطر برابری محور میدان با قبله مطرح نبوده است. پس از اینکه مسجد را می‌سازند، جهت قبله را برای ساخت مسجد در نظر می‌گیرند. برای همین است که جهت مسجد با میدان تفاوت دارد. کاشی‌کاری، طرح‌های اسلیمی و کتیبه‌ها، زیباترین قسمت‌هایی هستند که می‌توانید در این مسجد مشاهده کنید. قیمت بلیط مسجد جامع عباسی: 5 هزار تومان ساعت بازدید از مسجد جامع عباسی: از 09:00 تا 15:40 آدرس مسجد جامع عباسی: ضلع جنوبی میدان نقش جهان  موقعیت دقیق مسجد جامع عباسی روی نقشه  تصویری از کاشی‌کاری‌های فوق‌العاده مسجد جامع عباسی، عکس از آرشیو لست سکند؛ روزبه شهنواز مسجد جامع اصفهان یکی از زیباترین جاهای دیدنی اصفهان، مسجد جامع آن است که می‌توانید تحولات معماری 14 قرن را درونش ببینید. این مسجد از قسمت‌های مختلفی ساخته شده است که هر کدام از آن‌ها جذابیت خاص خود را دارند. گنبد نظام‌الملک، تاج‌الملک، صحن چهار ایوانی، شبستان‌ها و مدرسه مظفری، برخی از این قسمت‌ها هستند. سبک ساخت مسجد جامع اصفهان، به‌صورت چهار ایوانی بوده است که سبکی ایرانی محسوب می‌شود و از قرن پنجم به بعد رواج پیدا می‌کند. این مسجد به دستور وزیر ملک‌شاه سلجوقی ساخته می‌شود و در آن مجموعه‌ای از صنایع معماری و هنرهای زیبای ایران بعد از اسلام مشاهده می‌شود. مهم‌ترین مصالحی که در ساخت مسجد جامع اصفهان به‌کار رفته است، آجر است و باید بگوییم که بنا در دوران مختلف مرمت شده است. در ایوان غربی می‌توانید سقف مقرنس را ببینید، قسمت شمالی خطوط کوفی قرار دارند و رونق هنر معماری سلجوقی در قسمت شرقی نمایان است. قیمت بلیط مسجد جامع اصفهان: 5 هزار تومان ساعت بازدید از مسجد جامع اصفهان: از 09:00 تا 15:40 آدرس مسجد جامع اصفهان: میدان قیام، خیابان علامه مجلسی  موقعیت دقیق مسجد جامع روی نقشه  مقرنس‌ها و آجرکاری‌های مسجد جامع اصفهان، عکس از آرشیو لست سکند؛ روزبه شهنوازی مسجد شیخ لطف‌الله اصفهان از معروف‌ترین و زیباترین مساجد دنیا از نظر معماری، مسجد شیخ لطف‌الله است که بین سال‌های 1602 تا 1619 قمری ساخته شده. دستور ساخت این مسجد را شاه عباس صفوی داده و نام آن هم به‌نام عالم بزرگ عهد صفویه یعنی شیخ لطف‌الله جبل عاملی است. سبک معماری این مسجد، سبک اصفهانی است و کاشی‌کاری‌های معرق داخلی و بیرونی آن با خط ثلث نوشته شده‌اند. تزئینات و هنر به‌کار رفته در محراب این مسجد هم بسیار زیباست و ظرافت چشم‌گیری دارد. آرتور پوپ درباره مسجد شیخ لطف‌الله می‌گوید که خیلی سخت می‌توانیم بگوییم این اثر، ساخته دست بشر است و کمترین نقصی در آن وجود ندارد. قیمت بلیط مسجد شیخ لطف‌الله: 5 هزار تومان ساعت بازدید از مسجد شیخ لطف‌الله: از 09:00 تا 15:40 آدرس مسجد شیخ لطف‌الله: ضلع شرقی میدان نقش جهان  موقعیت مسجد شیخ لطف‌الله روی نقشه  تصویری از کاشی‌کاری بی‌نظیر مسجد شیخ لطف الله، عکس از آرشیو لست سکند؛ روزبه شهنواز مسجد حکیم اصفهان یکی دیگر از جاهای دیدنی اصفهان، مسجد حکیم این شهر است. این مسجد علاوه بر معماری زیبایی که دارد، به‌واسطه کتیبه‌هایش بسیار ارزشمندتر شده است. روی این کتیبه‌ها تاریخ‌های 1067 تا 1073 قمری نوشته شده‌اند. ساختمان بنا مربوط به دوره صفویه است و کتیبه‌های گوناگون از آن دوره، با خطوط ثلث و نستعلیق در قسمت‌های مختلفش دیده می‌شود. این خطوط زیبا، کار خوشنویسان دوره صفویه است. مسجد حکیم هم به‌صورت چهار ایوانی ساخته شده است. ساعت بازدید از مسجد حکیم: از 04:00 تا 06:30 و از 11:00 تا 02:30 آدرس مسجد حکیم: انتهای خیابان رنگرزان، خیابان حکیم نظامی  موقعیت دقیق مسجد حکیم روی نقشه  مسجد حکیم؛ عکس از آرشیو لست‌سکند؛ ساره سلطانپور مدرسه چهارباغ اصفهان مدرسه چهارباغ در زمان شاه سلطان حسین صفوی، آخرین پادشاه سلسله صفویه ساخته شده است. تقریباً می‌توانیم بگوییم که این مدرسه، آخرین بنای باشکوه از دوران صفویه است و هدف اصلی از ساخت آن، تدریس به طلاب بوده که همچنان هم همان کاربری را دارد. در حال حاضر، نام این مدرسه تغییر پیدا کرده و به مدرسه علمیه امام صادق تبدیل شده است؛ اما در گذشته این مدرسه را با نام‌های مدرسه سلطانی و مدرسه مادر شاه هم می‌شناختند. ساخت مدرسه چهارباغ اصفهان از سال 1116 تا 1126 قمری به‌طول انجامیده است. قسمت‌های مهم و زیبایی که می‌توانید در این مدرسه ببینید، معماری بنا، کاشی‌کاری، در تزیین شده با طلا و نقره، منبر مرمرین، پنجره‌های چوبی مشبک و خطوط نستعلیق است. قیمت ورودی مدرسه چهارباغ: 3 هزار تومان ساعت بازدید از مدرسه چهارباغ: پنج‌شنبه‌ها و جمعه‌ها از 14:00 تا قبل از اذان مغرب آدرس مدرسه چهارباغ: خیابان چهارباغ عباسی  موقعیت دقیق مدرسه چهارباغ روی نقشه  نمایی از مدرسه چهارباغ، عکس از آرشیو لست سکند؛ Ehsantrips باغ‌های اصفهان جریان رودخانه زاینده‌رود و انشعب آن و همچنین موقعیت مکانی اصفهان، سبب شده‌اند که در این شهر، باغ‌های مختلفی هم ایجاد شوند که هر کدام بسیار دیدنی هستند. برای آبیاری برخی از این باغ‌ها از آب زاینده‌رود استفاده می‌کردند. در این قسمت، تعدادی از باغ‌های اصفهان را معرفی می‌کنیم. باغ گل‌ها در اصفهان بزرگ‌ترین فضای سبز در این استان، باغ گل‌های اصفهان است که در مساحت 67 هزار متر مربع و کنار حاشیه رودخانه زاینده‌رود ساخته شده است. در این باغ گونه‌های گیاهی فراوان و متنوعی آورده‌اند که شما می‌توانید همه آن‌ها را در کنار هم ببینید. برای طراحی و ساخت این باغ گل، از باغ‌های ایرانی، انگلیسی و ژاپنی بهره گرفته شده است که این طرح‌ها در جای‌جای باغ مشهود هستند. یکی از مزیت‌های باغ گل‌های اصفهان، چند وجهی بودنش است؛ یعنی تفریحی، فرهنگی، آموزشی و تحقیقی محسوب می‌شود. قیمت بلیط باغ گل‌های اصفهان: 15 هزار تومان ساعت بازدید از باغ گل‌های اصفهان: از 07:00 تا 23:00 صفحه اینستاگرام باغ گل‌های اصفهان: baghgolha_isf@ آدرس باغ گل‌های اصفهان: خیابان بزرگمهر، ابتدای خیابان سلمان فارسی  موقعیت دقیق باغ گل‌های اصفهان روی نقشه  باغ گل‌های اصفهان؛ عکس از آرشیو لست‌سکند؛ S.Khezri باغ پرندگان اصفهان باغ پرندگان اصفهان، سال‌ها پیش در این استان بنا شد و با الهام از باغ پرندگان کوالالامپور آن را احداث کردند. این باغ که در بیشه ناژوان اصفهان قرار گرفته است، گونه‌های مختلفی از پرندگان ایرانی و غیر ایرانی را در خود جای داده است. برخی از پرندگان این باغ مانند عقاب که خطرآفرین هستند در قفس نگهداری می‌شوند و باقی پرندگان که خطری ندارند در محیط باغ و در محوطه‌هایی مخصوص آزاد هستند. روی این باغ یک توری بزرگ قرار داده‌اند که بر 16 پایه گسترده شده و ارتفاعی برابر با 32 متر دارد. به این صورت از فرار کردن احتمالی برخی از پرنده‌ها جلوگیری کرده‌اند. غیر از پرنده‌ها، مجسمه‌هایی چوبی از انواع حیوانات دیگر در محوطه این باغ پراکنده هستند که بر جذابیت این پارک می‌افزایند. قیمت بلیط باغ پرندگان: 20 هزار تومان ساعت بازدید از باغ پرندگان: از 08:00 تا 16:30 آدرس باغ پرندگان: میدان سهروردی، خیابان الفت  موقعیت دقیق باغ پرندگان روی نقشه  بخش‌های مختلف باغ پرندگان اصفهان، عکس از آرشیو لست سکند؛ Farzane Aminizade محله‌ها و بازارهای اصفهان قدم‌زدن در محله‌ها و بازارهای شهر اصفهان به‌تنهایی به‌عنوان یک کار تفریحی تلقی می‌شود. مخصوصاً اگر بخواهید پس از این قدم‌زدن سراغ شکم‌گردی در اصفهان بروید و دلی از عزا دربیاورید. دیدن خانه‌های قدیمی، فروشگاه‌ها و مغازه‌هایی که بافت قدیمی شهر را دارند، از جمله جذابیت‌های محله‌ها و بازارهای اصفهان برشمرده می‌شوند. بازار قیصریه اصفهان بازار قیصریه در ضلع شمالی میدان نقش جهان قرار گرفته است و ساخت آن هم بر اساس طرحی از زمان شاه عباس بوده است. این بازار، مسجد جامع و مسجد شاه را به یکدیگر مرتبط می‌کند. از نکات جالبی که در ارتباط با این جاذبه می‌توانیم بگوییم، این است که هر بخشی از بازار متعلق به صنفی بوده و نامی ویژه با توجه به آن صنف داشته است. این بازار در حال حاضر بیشتر محل اجتماع قلمکارها، بافتنی‌های دستی و صنف‌های دیگر است. در اینجا می‌توانید انواع سوغات اصفهان را هم تهیه کنید. سردر بازار قیصریه با کاشی معرق، مقرنس‌ها و نقاشی‌های رضا عباسی تزیین شده است و در قسمت‌های مختلف آن همچنان تزئینات و نقاشی‌های دیگر باقی هستند. بازار قیصریه و اطراف آن از بخش‌های مختلفی تشکیل شده که شامل سرا، حمام، مدرسه، مسجد، تیمچه و چندجای دیگر است. وسط این بازار هم چهارسو شاه‌عباسی قرار دارد که از مهم‌ترین چهارسوهای اصفهان محسوب می‌شود. از اصفهان سوغات چه بخریم؟  محدوده بازار قیصریه روی نقشه  فروشگاه‌هایی ادر بازار قیصریه؛ عکس از آرشیو لست سکند؛ روزبه شهنواز محله چهارباغ عباسی اصفهان در زمان شاه عباس اول و به‌دستور او، طرح ساخت خیابانی عریض و طویل از محله دروازه دولت تا دامنه کوه صفه کشیده شد. این خیابان و محله، گردشگاهی برای خانواده‌های سلطنتی، درباریان و اهالی شهر بوده است. در محل احداث این خیابان، تعداد چهار باغ با نام‌های احمدسیاه، فلارن، کاران و بکر وجود داشتند که بر اساس وجود همین چهار باغ، این نام برایش انتخاب شده است. خیابان چهار باغ به دو قسمت تقسیم می‌شود که یکی چهارباغ عباسی یا چهارباغ کهنه است، دیگری چهارباغ علیا یا چهارباغ بالا نام دارد. چهارباغ عباسی تا سی و سه پل کشیده شده است و چهارباغ علیا تا نزدیکی دامنه کوه صفه امتداد یافته است. در واقع این نکته حائز اهمیت است که خیابان چهارباغ علیا که طویل‌تر هم هست، بعد از شاه عباس ساخته شد؛ اما طرح آن در زمان شاه عباس ریخته شده بود. زیبایی این خیابان به‌خاطر درخت‌های چنار و نهری است که از میان آن می‌گذرد.  محدوده چهارباغ عباسی روی نقشه  محدوده چهارباغ؛ عکس از آرشیو لست‌سکند؛ امیرمهدی تیغ‌ساز محله جلفا در اصفهان شاه عباس صفوی برای اینکه بتواند از تجربه ارمنی‌ها و توان تجاری و صنعتی‌شان استفاده کند، آن‌ها را از ارمنستان شرقی به ایران کوچاند و در محله جلفا اسکان داد. ارمنی‌ها به این محله «نورجوقا» می‌گفتند که به معنای «جلفای نو» است. اینکه تعداد ارامنه منتقل شده به جلفا چند نفر بوده، دقیقاً مشخص نیست و افراد و منابع مختلف، تعداد آن‌ها را متفاوت ذکر کرده‌اند. یکی از نکات جالب در آن دوره، حق اقامت نداشتن مسلمانان در جلفا بوده است. جلفا در همان زمان حدود 13 کلیسا داشت که همچنان مهم‌ترین آن‌ها، کلیسای وانک است. محله جلفا دو بخش است که بنیان یکی در زمان شاه عباس اول گذاشته شده و دیگری در زمان شاه عباس دوم سر و سامان گرفته است. در هردو محله از جلفا، کوچه‌ها، میادین، گرمابه، کاروانسرا و بخش‌های دیگری وجود دارد که دیدنی هستند. پیشنهاد می‌کنیم که به کافه‌های محله جلفا هم سری بزنید. برخی این محله را مانند اروپایی کوچک در اصفهان ایران نامیده‌اند  محدوده جلفا روی نقشه  ساختمان‌هایی زیبا در محله جلفا، عکس از آرشیو لست سکند؛ روزبه شهنواز سبزه میدان اصفهان زمانی سبزه میدان از آنجاهایی بوده که مردم هرچه می‌خواستند، از غرفه‌ها و فروشگاه‌های آن تهیه می‌کردند. در هر قسمت و هر گوشه‌ای، صنفی وجود داشت و به‌اصطلاح از شیر مرغ تا جان آدمیزاد را می‌توانستند در این بازار پیدا کنند و نیازی نبود که به جای دیگری بروند. اما در دهه 80 تغییراتی عمرانی در این میدان ایجاد شد که رونق را از آن گرفت. با گذشت زمان و تکمیل شدن این پروژه، رویه دوباره تغییر کرد. سبزه میدان از نظر موقعیت مکانی و نزدیکی به جاهای دیدنی دیگر اصفهان هم پراهمیت است.  محدوده سبزه میدان اصفهان روی نقشه  محدوده سبزه میدان از جاهای دیدنی اصفهان، عکس از آرشیو لست سکند؛ روزبه شهنواز حمام‌های تاریخی اصفهان اصفهان هم مانند بسیاری از شهرهای دیگر، تعدادی حمام تاریخی دارد که معماری، سیستم گرمایشی و نحوه ساخت آن‌ها بسیار درخور توجه است. در این قسمت به معرفی حمام‌های تاریخی اصفهان می‌پردازیم که برخی از آن‌ها جزو قدیمی‌ترین حمام‌های ایران هستند. جالب این است که بدانید بعضی از این حمام‌ها قدیمی، مرمت شده‌اند و به عنوان حمام دوباره فعال شده‌اند و از این رو باعث شده‌اند به تجربه ویژه‌ای برای مسافران تبدیل شوند. حمام شیخ بهائی اصفهان یکی از عجیب‌ترین جاهای دیدنی اصفهان، حمام شیخ بهائی آن است. گفته شده این حمام با مهندسی شیخ بهائی ساخته شده است و نکات جالب توجهی دارد که امروزه نیز درخور توجه هستند. شیخ بهائی از دانشمندان بزرگ عهد صفویه بوده که در معماری، مهندسی، ریاضیات و چند رشته دیگر مهارت داشته است. طراحی ساعت آفتابی حرم امام رضا، مهندسی حصار نجف و معماری مسجد امام از جمله اقدامات او بوده‌اند. گرمابه شیخ بهائی یکی دیگر از شاهکارهای اوست. این حمام فقط با یک شعله، گرم نگه‌داشته می‌شده و افزون بر این، شعله شمع خاموش نمی‌شده. هنوز نمی‌توانیم با قطعیت درباره چگونگی عملکرد سیستم گرمایشی این حمام توضیحی بدهیم؛ اما احتمال می‌رود که گاز متان حاصل از فاضلاب مسجد جامع از طریق لوله‌هایی به حمام منتقل می‌شدند و شعله را روشن نگه می‌داشتند. غیر از این همچنان احتمال می‌رود که مخزن حمام از طلا بوده و به‌خاطر گران‌بها بودن آن، این موضوع را مطرح نکردند. طلا با رسانایی زیادش، خیلی سریع‌تر گرم می‌شده و اتلاف انرژی هم بسیار کاهش پیدا می‌کرده است. آدرس حمام شیخ بهائی: خیابان عبدارزاق، کوچه شیخ بهائی  موقعیت دقیق حمام شیخ بهائی روی نقشه  ورودی حمام شیخ بهایی؛ عکس از eBacchus حمام قاضی اصفهان اگر دوست دارید تجربه حمام در یک گرمابه سنتی از زمان صفویه را داشته باشید، حمام قاضی بهترین پیشنهاد برای شماست. این حمام سال 1073 قمری و در زمان شاه عباس دوم ساخته شده است. مکان احداث این حمام کنار شهشهان و در محله دردشت است که بسیار پر رفت‌وآمد بوده است. همین عامل در کنار معماری هوشمندانه و باشکوه این حمام، رونق بسیاری را برای حمام قاضی همراه داشت. تقریباً تا دوران پهلوی، رونق حمام حفظ می‌شود، اما پس از آن به‌سبب کمتر شدن میل مردم به استفاده از این نوع حمام‌ها، رونق حمام قاضی هم کم شد. حمام قاضی، بخش‌هایی مثل خزینه، گرمخانه، چال حوض و جاهایی دیگر دارد که هر کدام کاربری خاص خود را دارند. بعدها در زمان قاجار، حمام را دوقلو کردند. پس از بازسازی و مرمت، امکان استفاده هم‌زمان برای بانوان و آقایان را در حمام قاضی فراهم کردند. یکی از اهداف بهره‌برداری از این حمام، گسترش سنت و فرهنگ است. فراموش نکنید که فقط زمانی می‌توانید این حمام را ببینید که بخواهید از آن استفاده کنید. دو پکیج در این حمام ارائه می‌شود که یکی شستشو با دلاک است و دیگری بدون دلاک و توسط خود فرد انجام می‌شود. پکیج‌ها شامل پذیرایی هستند و کسانی که به این حمام می‌روند امکان استفاده از استخر و جکوزی را هم دارند. قیمت ورودی حمام قاضی: پکیج عزیزالدوله 340 هزار تومان (بدون دلاک)، پکیج انیس‌السلطنه 490 هزار تومان (با دلاک) ساعت استفاده از حمام قاضی: از 15:00 تا 21:00 و جمعه‌ها تعطیل وب‌سایت حمام قاضی: qazibath.com صفحه اینستاگرام حمام قاضی: qazibath@ آدرس حمام قاضی: خیابان عبدارزاق، کوچه میرعلاءالدین، بازارچه قاضی  موقعیت دقیق حمام قاضی روی نقشه  نمایی از حمام قاضی حمام علی قلی آقا اصفهان از دیگر حمام‌های بازمانده عهد صفوی، حمام علی قلی آقا است که توسط دو برادر سرشناس در همان عهد ساخته شد. این حمام تا چند سال پیش به‌عنوان یک حمام عمومی استفاده می‌شده است؛ اما امروزه به موزه مردم‌شناسی بدل شده و می‌توان اطلاعات خوبی را از فرهنگ و آداب حمام رفتن در زمان‌های قدیم، در این حمام به‌دست آورد. در حمام علی قلی آقا مجسمه‌هایی قرار داده‌اند که نحوه شست‌وشو و حمام کردن و مراحل آن را می‌توانید ببینید. غیر از این مورد، می‌توانید کاشی‌کاری‌ها، نقاشی‌ها و قسمت‌های مختلف این حمام را هم ببینید و با هنر عهد صفویه بیشتر آشنا شوید. ساعت بازدید از حمام علی قلی آقا: از 08:30 تا 14:30 و 15:30 تا 18:30، جمعه‌ها 09:00 تا 13:00 آدرس حمام علی قلی آقا: خیابان بیدآقا، محله علی‌قلی  موقعیت دقیق حمام علی قلی خان روی نقشه  بخش‌هایی از حمام علی قلی خان سخن آخر مجموعه‌ای از جاهای دیدنی اصفهان که نظر بیشتر مردم را به خودشان جلب کرده بودند در این مطلب گردآوری کردیم. علاوه بر آن‌ها، تعدادی از جاهایی که بین عموم مردم کمتر شناخته‌شده بودند هم اضافه کردیم تا آن‌هایی که دوست دارند کمی تجربه متفاوت‌تری از سفر به این شهر کسب کنند، این امکان برایشان مهیا باشد. حالا اگر قصد سفر به این شهر را دارید، می‌توانید با جزئیات دقیق‌تری برنامه‌ریزی کنید و بیشتر مکان های دیدنی اصفهان را ببینید. به این شکل کمتر جایی را از دست می‌دهید.   تألیف: تیم نویسندگان لست‌سکند
https://lastsecond.ir/blog/10471-tourist-attractions-of-dezful,لیستی از مکان‌های دیدنی و بی‌نظیر در دزفولجاهای دیدنی دزفول، طیف گسترده‌ای از جاذبه‌های تاریخی و طبیعی را در بر می‌گیرد و این شهر را به یکی از بهترین شهرهای جنوبی ایران برای سفر تبدیل می‌کند. به طور کلی، خوزستان یک استان دیدنی و تاریخی است که علاقه‌مندان به ایرانگردی را جذب خود می‌کند. جاذبه های دزفول در فاصله کمی از هم قرار دارند و این ویژگی به شما فرصت می‌دهد تا از اغلب آن‌ها در زمانی کوتاه بازدید کنید و سفری به یادماندنی و لذت‌بخش را تجربه کنید. اگر هم علاقه‌مند هستید در تاریخ ایران کنکاش کنید، دزفول بهترین مقصد سفرتان خواهد بود.  از آنجایی که علاقه‌مندیم سفرهای شما با برنامه‌ریزی دقیق‌تری انجام شود و دغدغه پیدا کردن جاهای دیدنی دزفول را نداشته باشید، در این مطلب از لست‌سکند، لیستی از بهترین جاذبه های دزفول برایتان تهیه کردیم که علاوه بر معرفی، اطلاعات خوبی را از آدرس و ساعات بازدید در اختیار شما قرار می‌دهد. آنچه در ادامه مطلب خواهید خواند  جاذبه‌های طبیعی دزفولرودخانه دزآبشار شوی دزفولدریاچه شهیون دزفول (دریاچه سد دز)دره چال کندی دزفولدره کول خرساندره توبیرون دزفولجنگل دز جاذبه‌های تاریخی دزفولمحوطه باستانی چُغامیش دزفولپل قدیم دزفولآسیاب‌های آبی دزفولبازار کهنه دزفولشهر جندی‌شاپورمسجد جامع دزفولقمش چوقابافان (قنات مومنان)خانه تیزنوخانه سوزنگرحمام کرناسیون دزفول (موزه مردم‌شناسی دزفول)حمام شاه رکن‌الدین دزفولقلعه شاداب دزفولبقعه محمد بن جعفر طیاربقعه سبز قباآرامگاه حزقیل نبی دزفولآرامگاه یعقوب لیث صفاری جاذبه‌های طبیعی دزفول دزفول یکی از شهرهای قدیمی استان خوزستان محسوب می‌شود که آب‌و‌هوایش در فصل زمستان، بسیار مطبوع و طبیعت سرسبز آن در اواخر زمستان تا اوایل بهار، بسیار دیدنی است. با این حال، دزفول از شهرهای گرمسیری است و در تابستان هم هوایی گرم دارد. طبیعت زیبای کوهپایه‌ای و کوهستانی و جلگه‌ای این شهر، بسیاری از گردشگران را به خود جذب می‌کند. دزفول با جاذبه‌های طبیعی فوق‌العاده‌اش، مورد توجه طبیعت‌گردان قرار گرفته است. مناطق کوهستانی این شهر، علاوه بر اینکه برای کوهنوردی بسیار مناسبند، مملو از پدیده‌های طبیعی مثل تنگه‌ها، دریاچه‌ها، غارها و آبشارها هم هستند. در ادامه، با برخی از دیدنی های دزفول برای طبیعت‌گردی آشنا خواهید شد. رودخانه دز رودخانه دز از دل رشته‌کوه‌های زاگرس سرچشمه می‌گیرد و از استان خوزستان و شهر دزفول می‌گذرد و در نهایت به رود کارون می‌ریزد. روی این رودخانه، تعداد زیادی پل و سد احداث شده و بخش مهمی از اقتصاد استان خوزستان به این رود وابسته است. رود دز طی تاریخ، به نام‌های بسیاری شناخته می‌شد و اکنون یکی از مهم‌ترین جاهای دیدنی دزفول محسوب می‌شود.   موقعیت روخانه دز  رودخانه دز از جاهای دیدنی دزفول  آبشار شوی دزفول تاکنون در مورد نیاگارای ایران شنیده‌اید؟ آبشار شوی دزفول یکی از بزرگترین آبشارهای ایران است. این آبشار با نام‌های آبشار تله‌زنگ و آبشار دزفول هم شناخته می‌شود. آبشار شوی در مسیر راه آهن تهران به جنوب، میان دره‌ای که بین دو کوه واقع شده است قرار دارد و از نظر موقعیت در شمال شهرستان دزفول و در نزدیکی مرز استان لرستان واقع شده است. آبشار شوی در حدود 90 متر ارتفاع و 85 متر عرض دارد و از قلب کوهی به نام چورویک در رشته کوه زاگرس جاری می‌شود. آبشار شوی در نهایت به رودخانه دز می‌پیوندد و سپس به سد دز می‌ریزد. بهترین زمان برای بازدید از آبشار شوی، ماه‌های اسفند تا اواسط فروردین است، زیرا در این فصول، طبیعت اطراف آن بسیار دیدنی و زیبا است. آبشار شوی، یکی از بهترین جاهای دیدنی دزفول است که می‌توانید به صورت 24 ساعته از آن بازدید کنید.  آدرس آبشار شوی دزفول: خوزستان، دزفول، دهستان شوی  موقعیت آبشار شوی دزفول   آبشار شوی از جاذبه های دزفول دریاچه شهیون دزفول (دریاچه سد دز) دریاچه سد دز با نام دریاچه شهیون میان مردمان دزفول شناخته می‌شود. این دریاچه در زمان احداث سد دز به وجود آمده و اکنون یکی از جاهای دیدنی دزفول است که بسیاری از گردشگران و افراد محلی از آن بازدید می‌کنند. علاوه بر زیبایی دریاچه، امکانات بسیاری که در اطراف آن ایجاد شده، می‌تواند یک روز از سفر شما را به یک خاطره به‌یاد‌ماندنی تبدیل کند. اگر به طبیعت‌گردی همراه با چاشنی تفریح علاقه‌مندید حتما از این دریاچه بازدید کنید.  آدرس دریاچه شهیون: استان خوزستان، ۲۳ کیلومتری شمال شرق اندیمشک، مجاور روستای پامنار ساعت بازدید دریاچه شهیون: 24 ساعته هزینه ورودی دریاچه شهیون: ورودی دریاچه رایگان است؛ اما استفاده از خدماتی مانند قایق‌سواری و... شامل هزینه می‌شود.   موقعیت دریاچه شهیون  دریاچه شهیون، از جاهای دیدنی دزفول دره چال کندی دزفول دره چال کندی محل گذر آبی است که از سد دز بیرون می‌آید. این دره که بین شمال دزفول و شرق اندیمشک قرار دارد، از صخره‌های رسوبی و دیواره‌های بلندی تشکیل شده که رودی عمیق و زلال در آن جریان دارد. پوشش گیاهی و طبیعت زیبای اطراف چال کندی، شما را محصور خود می‌کند. انبوه گیاهانی مانند گل‌گاو‌زبان، پونه وحشی و درختان بید در این منطقه دیده می‌شوند. غارهای دست‌ساز با نام «کَت» که در بخشی از این دره ساخته شده‌اند، در واقع استراحتگاه‌هایی هستند که توسط اهالی منطقه بنا شده‌اند و اکنون بخشی از جاهای دیدنی دزفول به شمار می‌روند. قایق‌سواری‌، شنا و آب‌تنی در آب‌های زلال، غواصی، جت اسکی، شاتل، صخره‌نوردی و کوهنوردی از امکانات تفریحی است که در زمان بازدید از این دره می‌توانید از آن‌ها بهره‌مند شوید.  آدرس دره چال کندی: خوزستان، ۱۸ کیلومتری شمال دزفول، در جاده‌ دزفول به شهیون ساعت کاری دره چال کندی: 24 ساعته  هزینه ورودی دره چال کندی: رایگان  موقعیت دره چال کندی  دره چال کندی از جاذبه های دیدنی دزفول دره کول خرسان یکی از دره‌های معروف و جاهای دیدنی دزفول، دره کول خرسان است. این دره از صعب‌العبورترین مناطق دیدنی دزفول نیز هست که پیمایش آن به مهارت و البته راهنما نیاز دارد. این دره دیدنی به نام دره ارواح نیز معروف است، به عبارتی، تنها طبیعت‌گردان حرفه‌ای و علاقه‌مندان به ماجراجویی به صورت گروهی رهسپار این دره می‌شوند. برای رسیدن به این دره باید حدود 25 کیلومتر مسیر را به صورت پیاده طی کنید. بعد از عبور از این مسیر به منطقه‌ای شامل صخره، رود، آبشار و چشمه خواهید رسید. بهترین زمان سفر به دره کول خرسون فصل تابستان است و توصیه می‌شود به دلیل سرمای شدید هوا در فصل پاییز و زمستان، در این زمان تصمیم به بازدید نگیرید. آدرس دره کول خرسان: خوزستان، دزفول، کیلومتر ۲۸ جاده شیهون، همسایگی روستای بیشه‌بزان ساعت کاری دره کول خرسان: 24 ساعته هزینه ورودی به دره کول خرسان: رایگان  موقعیت دره کول خرسان  دره کول خرسان از جاهای دیدنی دزفول دره توبیرون دزفول دره توبیرون از جاهای دیدنی دزفول است که در 20 کیلومتری این شهر قرار دارد. این دره خوش آب‌و‌هوا، مکانی برای فرار از گرمای هوا در تابستان و لذت بردن از طبیعت زیبا و شنا در آب‌های فیروزه‌ای است. دره توبیرون دیواره‌های بلند و صخره‌های رفیعی دارد و البته عرض آن کم است. این صخره‌ها مملو از انواع گیاهان خودرو و آب‌چکان هستند. دمای هوا در این دره به طور محسوسی کم‌تر از باقی مناطق است. از نظر بومیان منطقه آب جاری میان این دره و هوای آن، خاصیت درمانی دارد؛ از این‌رو، نام توبیرون را بر آن نهاده‌اند. «تو» در گویش مردم دزفول به معنی «تب» و «بیرون» به معنای «بریدن» است و «توبیرون» جایی است که تب را از بدن خارج می‌کند. فصل‌های بهار و تابستان، بهترین زمان سفر به دره توبیرون دزفول است. آدرس دره توبیرون: خوزستان، ۲۰ کیومتری شمال دزفول، در بخش سردشت ساعت کاری دره توبیرون: 24 ساعته هزینه ورودی دره توبیرون: رایگان  موقعیت دره توبیرون  دره توبیرون از جاذبه های دزفول جنگل دز  جنگل دز که با عنوان پارک ملی دز هم شناخته می‌شود، بخشی از پارک ملی و منطقه حفاظت‌شده دز است که در جنوب شهرستان دزفول قرار دارد. مهم‌ترین و البته بیشتر پوشش گیاهی این جنگل، درخت پده است. از دیگر گیاهانی که در این جنگل دیده می‌شوند، می‌توان به سریم، گز، تمشک، کهور و... اشاره کرد. گوزن زرد، رودک عسل‌خوار، گربه جنگلی، خارپشت، روباه و انواع پرندگان مهاجر و بومی از گونه‌های جانوری جنگل دز هستند. این جنگل که از جاهای دیدنی دزفول است، محلی مناسب برای طبیعت‌گردی در این شهر است. آدرس جنگل دز: خوزستان، 15 کیلومتری جنوب دزفول ساعت کاری جنگل دز: 24 ساعته هزینه ورودی جنگل دز: رایگان  موقعیت جنگل دز  جنگل دز  جاذبه‌های تاریخی دزفول شهر دزفول یکی از شهرهای باستانی استان خوزستان است که به دلیل موقعیتش در قدیم، بسیاری از سازه‌ها و بناهای تاریخی دوره‌ها و حکومت‌های مختلف را در خود جای داده است. بسیاری از این بناها به شکل اولیه باقی مانده و برخی دیگر بارها مرمت شده‌اند. در هر حال، دزفول شهری است که نظر علاقه‌مندان به تاریخ و بناهای قدیمی را به خود جلب می‌کند. در ادامه، با برخی از جاذبه های دزفول که از دوران گذشته به یادگار مانده‌اند آشنا خواهید شد. محوطه باستانی چُغامیش دزفول یکی از قدیم‌ترین جاهای دیدنی دزفول، تپه‌های باستانی چغامیش است. این تپه‌ها قدمتی در حدود هزاره ۶ پیش از میلاد تا دوره اشکانیان را دارند و اولین محل پیدایش خط میان ایرانیان هستند. همچنین چغامیش یکی از ریشه‌دارترین محوطه‌های باستانی خاور نزدیک و در بطن تحولات کلیدی پیش از تاریخ، در جنوب غربی ایران است. وجود سفالینه‌های بی‌شمار در تپه‌های باستانی چغامیش، سندی برای باستانی بودن آن محسوب می‌شد که البته اکنون دیگر اثری از این کوزه‌ها نیست. اگر به محوطه‌های تاریخی و باستانی علاقه دارید، چغامیش قدیمی‌ترین جای دیدنی دزفول است که می‌توانید از آن بازدید کنید. آدرس محوطه باستانی چغامیش دزفول: ۴۰کیلومتری جنوب شرقی دزفول ساعت بازدید محوطه باستانی چغامیش دزفول: 24 ساعته هزینه ورودی محوطه باستانی چغامیش دزفول: رایگان   موقعیت محوطه باستانی چغامیش   تپه‌های باستانی چغامیش پل قدیم دزفول پل قدیم دزفول مهمترین اثر تاریخی این شهر است که با نام پل ساسانی، پل اندامشک، پل اندامش، پل روناش، پل قدیمی، پل شاپوری، پل رومی و پل باستانی هم شناخته می‌شود. این پل به دوره ساسانیان تعلق دارد و یکی از مهمترین جاهای دیدنی دزفول محسوب می‌شود. پل ساسانی دزفول که یکی از قدیمی‌ترین پل‌های جهان است، تا چندین سال پیش یک راه ارتباطی میان شهرهای شوشتر، اندیمشک و دزفول و محل تردد وسایل نقلیه بوده است. این پل علاوه بر اینکه شرق و غرب دزفول را به هم متصل می‌کند، زمانی ارتباط بین منطقه جندی شاپور و بین‌النهرین را برقرار می‌کرد. طول پل دزفول 370 متر است و از سنگ، ملات و بست‌های فلزی ساخته شده است. اکنون پل دزفول به منظور حفظ و نگهداری، تنها محل عبور و مرور عابران است. آدرس پل ساسانی دزفول: خوزستان، دزفول، خیابان شهید منتظری، بلوار ساحلی ساعت کاری پل ساسانی دزفول: 24 ساعته هزینه ورودی پل ساسانی دزفول: رایگان  موقعیت پل قدیمی دزفول   پل قدیمی دزفول آسیاب‌های آبی دزفول آسیاب‌های آبی دزفول در دوران ساسانیان یعنی در حدود 1700 سال پیش ساخته شده‌اند و اکنون یکی از بهترین جاهای دیدنی دزفول هستند. این آسیاب‌ها، سازه‌های آبی هستند که در گذشته به عنوان سد و آسیاب مورد استفاده ساکنان شهر قرار می‌گرفتند. این آسیاب‌ها به دلیل جریان رود دز و استفاده از انرژی آن، در بستر رودخانه ساخته شدند و بعدها توسط صفویان و قاجار توسعه پیدا کردند. قلوه سنگ، آجر و ساروج، مصالح اصلی به کار رفته در ساخت مجموعه آسیاب‌های آبی دزفول هستند. آدرس آسیاب‌های آبی دزفول: استان خوزستان، دزفول، رود دز ساعت کاری آسیاب‌های آبی دزفول: 24 ساعته هزینه ورودی آسیاب‌های آبی دزفول: رایگان  موقعیت آسیاب‌های آبی   آسیاب‌های آب از جاهای دیدنی دزفول بازار کهنه دزفول بازار کهنه دزفول که قدمتش به 200 سال می‌رسد، با نام بازار قدیم دزفول و بازار سنتی نیز شناخته می‌شود. این بازار چندین راسته دارد که در گذشته، هر راسته مربوط به یکی از مشاغل بود. اولین هسته شکل‌گیری بازار قدیمی دزفول، بازار آهنگران بود که در کنار دروازه‌های اصلی شهر قرار داشت. به‌تدریج، مغازه‌ها و صنف‌های دیگری نیز به این بازار اضافه شدند. این بازار دو قسمت روباز و مسقف دارد که بخش مسقف با پارچه یا سایه‌بان پوشیده شده است. بقعه‌ شیخ اسماعیل قصری از عرفای قرن 6 هجری نیز در بازار کهنه دزفول دیده می‌شود. بازار آهنگران، بازار بزازان، بازار خراطان و بازار زرگران از راسته‌های مهم این بازار هستند. در این بازار می‌توانید انواع صنایع دستی دزفول را هم خریداری کنید. بازار کهنه دزفول در تاریخ ۲ آبان ۱۳۵۶، با شماره ثبت ۱۵۴۰ در فهرست آثار ملی ایران به ثبت رسید.   آدرس بازار کهنه دزفول: استان خوزستان، دزفول، خیابان امام خمینی شمالی ساعت کاری بازار کهنه دزفول: 9:00 صبح الی 17:00 هزینه ورودی بازار کهنه دزفول: رایگان  موقعیت بازار کهنه دزفول  کهنه بازار دزفول شهر جندی‌شاپور شهر جندی‌شاپور یا گندی‌شاپور، یکی از مهمترین شهرهای دوره ساسانی است. این شهر توسط شاپور اول، دومین پادشاه ساسانی و به دست مهندسین ایرانی و طراحان یونانی و لژیونرهای رومی که دست مزد دریافت می‌کردند، ساخته شد. معماری جندی‌شاپور طرحی یونانی دارد. اوج قدرت و شکوه این شهر در دوره ساسانی بود و اکنون خرابه‌های آن کنار رود کارون، به یکی از مهمترین جاهای دیدنی دزفول تبدیل شده است. وجود یک دانشگاه و یک بیمارستان در این محوطه باستانی، گواه این است که این ویرانه زمانی بزرگترین مرکز عملی و پزشکی جهان بوده است. شهر جندی‌شاپور در سال 1310 به آثار ملی ایران اضافه شد.  آدرس شهر چندی‌شاپور: خوزستان، دزفول، 18 کیلومتری جنوب شرق دزفول، جاده دزفول-شوشتر ساعت کاری شهر جندی‌شاپور: 24 ساعته هزینه ورودی شهر جندی شاپور: رایگان  موقعیت شهر باستانی جندی شاپور  شهر جندی‌شاپور از جاهای دیدنی دزفول مسجد جامع دزفول مسجد جامع دزفول از ارزشمندترین جاهای دیدنی دزفول و دومین بنای تاریخی مهم شهر بعد از پل قدیم دزفول به شمار می‌آید. قدمت این مسجد، به قرن سوم هجری می‌رسد و از این‌رو از مساجد اولیه اسلامی محسوب می‌شود. این مسجد در ابتدا به شیوه یک ایوانی بنا شد و در دوره‌های بعد به صورت چهار ایوانی توسعه پیدا کرد. مسجد جامع دزفول یک شبستان با ستون‌های سنگی و پوشش گنبد آجری دارد. اگر به بناهای تاریخی علاقه دارید، این بنا را در لیست جاذبه های دزفول که باید ببینید، قرار دهید. آدرس مسجد جامع دزفول: خوزستان، دزفول، میدان امام خمینی، خیابان امام خمینی شمالی ساعت کاری مسجد جامع دزفول: 24 ساعته  هزینه ورودی مسجد جامع دزفول: رایگان   موقعیت مسجد جامع دزفول  مسجد جامع دزفول، یکی از جاهای دیدنی دزفول قمش چوقابافان (قنات مومنان) قمش چوقابافان مجموعه‌ای زیرزمینی و شکلی از قنات است که در زیر شهر دزفول قرار دارد. این قنات که با نام قنات مومنان نیز شناخته می‌شود، روش دیگری را جایگزین روش‌های معمول قنات‌ها کرده است و تفاوتش با قنات‌های دیگر این است که از آب رودخانه به جای آب‌های زیرزمینی استفاده می‌کند. قمش چوقابافان حدود 50 متر عمق دارد و طولش بیش از 8 کیلومتر است. به دلیل خشکسالی و اهمیت آب، این قنات جهت آب‌رسانی به شهر دزفول و زمین‌های اطراف ساخته شد. پلکان این قنات که به آن سربطاق می‌گویند 100 پله دارد و به سرداب می‌رسد. قنات مومنان اکنون یکی از جاهای دیدنی دزفول است و بخشی از آن در قالب موزه جهت بازدید گردشگران مورد استفاده قرار می‌گیرد. آدرس قمش چوقابافان: خوزستان، دزفول، خیابان طالقانی، پشت بقعه سیدمحمود، جنب مسجد و شیدانه امام رضا (ع) ساعت کاری قمش چوقابافان: 9:00 صبح تا 9:00 شب هزینه ورودی قمش چوقابافان: 10هزار تومان   موقعیت قمش چوقابافان  قمش چوقابافان از مکان های دیدنی دزفول خانه تیزنو خانه تیزنو بزرگترین و زیباترین خانه تاریخی دزفول است که قدمتش به دوره صفویان باز می‌گردد. در دوران قاجار و پهلوی اول، تغییراتی روی آن صورت گرفته و تکمیل شده است و اکنون از آن به عنوان اداره میراث فرهنگی دزفول بهره‌برداری می‌شود. معماری خاص این خانه که ترکیبی از بخش‌های اندرونی و بیرونی در دوطبقه، ایوان، حیاط و شوادون است، گردشگران را جذب خود می‌کند. این خانه‌ تاریخی نیز به عنوان یک بنای مهم، با شماره‌ ۲۵۷۳، ثبت ملی شده است.  آدرس خانه تیزنو دزفول: خوزستان، دزفول، ضلع شرقی میدان اصلی محله قلعه دزفول ساعت کاری خانه تیزنو دزفول: 8:00 صبح تا 9:00 شب هزینه ورودی خانه تیزنو دزفول: 5 هزار تومان  خانه تیزنو از مکان های دیدنی دزفول خانه سوزنگر یکی دیگر از خانه‌های تاریخی دزفول، خانه سوزنگر است که قدمتش به طور دقیق قابل تشخیص نیست، اما تاریخ درج شده روی کتیبه‌ای که در این خانه موجود است، قدمتش را به سال 1330 هجری قمری بازمی‌گرداند. ویژگی برجسته این خانه تاریخی، آجرهای ظریف و معماری زیبایش است. طرح‌های زیبای آجرکاری در تمام قسمت‌های خانه، چشمان گردشگران را مجذوب خود می‌کند. این خانه در دو طبقه ساخته شده که در آن بخش‌هایی مانند حیاط، ایوان و ایوانچه، زیرزمین، حوضخانه، مطبخ و شاه‌نشین دیده می‌شود. از خانه سوزنگر دزفول پس از مرمت به عنوان کارگاه صنایع‌دستی بهره‌برداری می‌شود.  آدرس خانه سوزنگر دزفول: خوزستان، دزفول، خیابان طالقانی، ابتدای خیابان صفری، کوچه شهدا ساعت کاری خانه سوزنگر دزفول: 8:00 صبح تا 12:00 شب هزینه ورودی خانه سوزنگر دزفول: رایگان   موقعیت خانه سوزنگر دزفول   خانه سوزنگر از جاذبه های دزفول حمام کرناسیون دزفول (موزه مردم‌شناسی دزفول) حمام کرناسیون، یکی از مهم‌ترین جاذبه‌های تاریخی استان خوزستان در شهر دزفول است که قدمتش به اواخر دوره زندیه و اوایل دوره قاجار می‌رسد. دلیل نامگذاری این حمام، محل احداثش در محله کرناسیون واقع در شمالی‌ترین بخش بافت قدیمی دزفول است که زمانی محل زندگی عشایر کو‌ه‌های کرناس محسوب می‌شد. نمای بیرونی حمام ساده و آجری است و فضای درونی به دو بخش زنانه و مردانه تقسیم می‌شود که قرینه یکدیگر هستند. اکنون چند سالی است که فضای حمام مردانه به موزه مردم‌شناسی و فضای حمام زنانه به فروش صنایع‌دستی اختصاص یافته است. حمام کرناسیون همچنین بام زیبایی دارد که می‌توانید از آن دیدن کنید. آدرس حمام کرناسیون دزفول: خوزستان، دزفول، خیابان ساحلی، حمام کرناسیون ساعت کاری حمام کرناسیون دزفول: 8:00 صبح تا 6:00 بعدازظهر، جمعه‌ها تعطیل هزینه ورودی حمام کرناسیون دزفول: رایگان   موقعیت دقیق حمام کرناسیون دزفول  حمام کرناسیون از جاهای دیدنی دزفول حمام شاه رکن‌الدین دزفول حمام شاه رکن‌الدین دزفول یکی از جاهای دیدنی دزفول است که قدمتش به دوران صفوی می‌رسد. این بنا در مجموعه‌ای فرهنگی تاریخی شامل مسجد، مدرسه علمیه و بقعه شاه‌ رکن‌الدین، واقع شده است. سربینه، میان‌در، گرمخانه، آتشدان، خزینه و... از بخش‌های تشکیل‌دهنده این حمام سنتی هستند. حمام شاه رکن‌الدین در سال‌های اخیر توسط سازمان میراث فرهنگی مرمت شده است و اکنون از آن به عنوان کتابخانه عمومی بهره‌برداری می‌شود. این حمام تاریخی نیز در فهرست آثار ملی ایران به ثبت رسیده است. آدرس حمام شاه رکن‌الدین دزفول: خوزستان، دزفول، میدان امام خمینی، خیابان امام خمینی جنوبی، کوچه ناجی، کوچه شیرزاد ساعت کاری حمام شاه رکن‌الدین: از 9:00 صبح تا 14:00 هزینه ورودی حمام شاه رکن‌الدین: رایگان  موقعیت حمام شاه رکن‌الدین   حمام شاه رکن‌الدین از جاهای دیدنی دزفول قلعه شاداب دزفول قلعه شاداب یک قلعه طبیعی است که دیواره‌های آن در اثر طغیان رودخانه و ریزش به وجود آمده‌اند. این قلعه که به قلعه شاه حسین هم معروف است، پیش از اسلام با اسامی دژ انوشبرد یا دژ فراموشی شناخته می‌شد. قلعه شاداب یکی از طولانی‌ترین قلعه‌های طبیعی ایران و کوهی به طول 10 کیلومتر است و اطراف آن را دریاچه شهیون و دره‌های عمیق فرا گرفته است. موقعیت استراتژیک این کوه‏ و ساختار پیچیده درونی آن باعث شد تا از آن به عنوان قلعه استفاده شود. قلعه شاداب اکنون یکی از جاذبه های دزفول محسوب می‌شود. آدرس قلعه شاداب دزفول: خوزستان، دزفول، 45 کیلومتری شمال شهر دزفول ساعت کاری قلعه شاداب دزفول: 24 ساعته هزینه ورودی قلعه شاداب دزفول: رایگان   موقعیت قلعه شاداب دزفول  قلعه شاداب، از مناطق دیدنی دزفول بقعه محمد بن جعفر طیار زیارتگاه ابن جعفر، آرامگاهی منسوب به محمد بن جعفر بن ابی طالب، یکی از مهمترین زیارتگاه‌ها و جای دیدنی دزفول است. این بقعه مربوط به دوره تیموریان است و در آن آرامگاه فرزند جعفر طیار، برادرزاده امام علی و همسر ام‌کلثوم دختر ایشان قرار دارد. این زیارتگاه یک گنبد مزین به کاشی‌های سبز رنگ و 12 ترک دارد که حاشیه‌بندی آن با نقش و نگارهای زیبا و قرینه تزئین شده است. در میان محوطه این بقعه که باغ بزرگی است، یک آرامگاه وجود دارد. چهار درخت قدیمی کُنار در کنار ورودی محوطه آرامگاه قرار دارد که به «چهار خواهر» معروفند و بسیاری از بومیان منطقه برای حاجات خود به این درختان متوسل می‌شوند. آدرس بقعه محمد بن جعفر طیار: خوزستان، دزفول، پنج کیلومتری جنوب شهر دزفول، شهرک جعفر بن طیار ساعت کاری بقعه محمد بن جعفر طیار: 24 ساعته هزینه ورودی بقعه محمد بن جعفر طیار: رایگان  موقعیت بقعه محمد بن جعفر طیار  بقعه جعفر طیار از مکان های دیدنی دزفول بقعه سبز قبا بقعه سبز قبا زیارتگاهی معروف در مرکز شهر دزفول است. این زیارتگاه را منسوب به سیدمحمد، پسر امام موسی کاظم (ع)، می‌دانند. قدمت ساختمان اولیه این بقعه مربوط به دوران سلجوقی است، اما ساختمان فعلی بنایی نوسازی شده است و اکنون دیگر اثری از بنای اولیه نیست. این بقعه گنبدی بلند و دو مناره دارد. از تزئینات این بنا باید به کاشیکاری با کتیبه‌هایی به خط نستعلیق اشاره کرد. دلیل شهرت سیدمحمد به سبز قبا، پوشیدن لباس سبز توسط او در اغلب زمان‌ها بود. این بقعه اکنون از دیدنی های دزفول است. آدرس بقعه سبزقبا دزفول: خوزستان، دزفول، خیابان امام ، بعد از خیابان سی متری ساعت کاری بقعه سبز قبا: 24 ساعته هزینه ورودی بقعه سبز قبا: رایگان  موقعیت بقعه سبز قبا  بقعه سبز قبا، از مکان های دیدنی دزفول آرامگاه حزقیل نبی دزفول ذالکفلِ نبی میان مردم دزفول با نام بابا حزقیل شهرت داشت. حزقيل نبی از سال 595 به مدت 22 سال، پیامبری کرد. طبق روایاتی، حزقيل پدر دانيال پيغمبر است که آرامگاهش در شوش قرار دارد. این آرامگاه، بنایی ساده دارد که از آجر ساخته شده است. گنبد بنا به شکل هرمی است و شش‌ترک دارد. در مورد قدمت بنای اولیه اطلاعی در دست نیست، اما بنای فعلی قدمت چندانی ندارد. آدرس آرامگاه حزقیل نبی دزفول: خوزستان، دزفول، خیابان شریعتی، کوچه گنجشکی ساعت کاری آرامگاه حزقیل نبی: 24 ساعته هزینه ورودی آرامگاه هزقیل نبی: رایگان  موقعیت بقعه حزقيل نبی  بقعه حزقیل نبی آرامگاه یعقوب لیث صفاری یعقوب لیث صفاری موسس سلسله صفاریان در سیستان بود. او نقش تاثیرگذاری در گسترش زبان فارسی داشت. آرامگاه لیث صفاری که اکنون از جاهای دیدنی دزفول محسوب می‌شود، در فاصله کمی از شهر واقع شده است. یک گورستان با سنگ قبرهای باستانی در اطراف مقبره مشاهده می‌شود که گواهی بر تاریخی بودن آن است؛ البته مورخان قدمت این بنا را مربوط به دوره سلجوقی می‌دانند که در طول زمان نیز تغییراتی به خود دیده است. نمای بقعه بسیار ساده است و یک گنبد مخروطی و دندانه‌دار دارد؛ اما این بنا در اوج سادگی، یکی از زیباترین جاذبه های دزفول به‌شمار می‌آید. در ساخت این بنا از مصالح خشت، آجر و سنگ استفاده شده است. آدرس آرامگاه یعقوب لیث صفاری: خوزستان، ۱۰ کیلومتری جاده دزفول به شوشتر، روستای شاه ابوالقاسم (شاه‌آباد) ساعت کاری آرامگاه یعقوب لیس صفاری: 24 ساعته هزینه ورودی آرامگاه یعقوب لیس صفاری: رایگان   موقعیت آرامگاه یعقوب لیس صفاری  آرامگاه یعقوب لیس صفاری، از جاهای دیدنی دزفول سخن آخر دزفول، این شهر زیبای جنوبی، مانند نگینی در استان خوزستان است که شاید اغلب زیبایی‌هایش از نظرها پنهان مانده است. دزفول همه چیز دارد از جاذبه‌های تاریخی گرفته تا باغ‌های سرسبز گرمسیری، از کوه‌های دیدنی که مانندش را در هیچ‌جای ایران نخواهید دید تا دریاچه‌های فیروزه‌ای و آبشارهای زیبا. به طور کلی، دزفول هر چه از یک سفر به‌یاد‌ماندنی و کامل بخواهید در اختیارتان می‌گذارد. در این مطلب، با جاهای دیدنی دزفول و اطلاعاتشان آشنا شدید، اکنون زمان آن است که برای یک سفر هیجان‌انگیز به این شهر زیبا و تاریخی آماده شوید و بعد از سفر، تجربیاتتان را در قسمت نظرات با دیگر کابران به اشتراک بگذارید.    تألیف: تیم نویسندگان لست‌سکند
https://lastsecond.ir/blog/10465-travel-guide-to-tabriz,چطور تبریز را بگردیم که خوش بگذرد؟سر که بچرخانیم یک یا دو نفر در اطرافمان از اقوام ترک هستند. خیلی اوقات ممکن است از دست‌پختشان شنیده باشیم یا سوغات جذابشان؛ اما سفر به تبریز به عنوان یکی از شهرهای مهم آذربایجان شرقی، شاید کمی متفاوت از صرفاً شنیدن برخی نکات از دوستان آشنایان باشد. به همین دلیل هم ما در این مطلب از مجله لست سکند راهنمای سفر به تبریز را در اختیارتان می‌گذاریم و قرار است همراه هم این شهر را بیشتر بشناسیم و نکات مختلفی که قرار است در سفر آینده ما به این شهر به دردمان بخورد را یاد بگیریم؛ بنابراین اگر در حال برنامه‌ریزی برای سفر به تبریز هستید، به هیچ وجه این مطلب را از دست ندهید. آنچه در ادامه مطلب خواهید خواند  تبریز دقیقا کجاست؟  تاریخ تبریز؛ شهری 5 هزار ساله، پر از التهابات سیاسیزبان ترکی و آداب و رسوم و فرهنگ تبریز تبریز، شهر اولین‌ها   چطور به تبریز برویم؟ سفر هوایی به تبریزسفر به تبریز با قطارسفر به تبریز با اتوبوسسفر به تبریز با ماشین شخصی آب و هوای تبریز چطور است؟بهترین زمان سفر به تبریز چه زمانی است؟   حمل و نقل در تبریزخورد و خوراک در تبریز غذاهای تبریزیشیرینی‌های تبریز خرید در تبریز چگونه است؟مراکز خرید تبریز از تبریز چه سوغات بیاوریم؟هزینه سفر به تبریز تبریز دقیقا کجاست؟  همان‌طور که می‌دانید، تبریز همه آذربایجان نیست، شاید این صرفاً یک اشتباه مرسوم باشد که به محض برخورد فردی آذری زبان از او بپرسیم شما تبریزی هستید؟ تبریز مرکز استان آذربایجان شرقی و سومین شهر صنعتی ایران است. از نظر جمعیت و وسعت هم، جزو 10 شهر بزرگ ایران محسوب می‌شود و به این ترتیب باید بدانیم که با شهری بزرگ، پرجمعیت و مدرن طرف هستیم.   اگر به نقشه استان آذربایجان شرقی نگاهی بیندازیم، می‌بینیم که این شهر تقریباً در مرکز نقشه قرار گرفته؛ اما اگر از سفر به تبریز انتظار دیدن کوچه باغ‌ها یا ییلاقات زیبا دارید، باید گفت که سخت در اشتباهید.  اولین چیزی که در سفر تبریز نظر شما را جلب خواهد کرد، وجود تعداد زیاد کارخانه در ابتدای مسیرهای ورودی شهر و بزرگراه‌ها و پل‌های متعددی در شهر و صد البته ترافیک و شلوغی در تمام سطح شهر است و از این لحاظ تفاوت چندان با تهران یا دیگر شهرهای شلوغ کشور ندارد و چهره‌ای مدرن و صنعتی از آن خواهید دید!  محل قرارگیری تبریز در نقشه آذربایجان شرقی  تاریخ تبریز؛ شهری 5 هزار ساله، پر از التهابات سیاسی  نمی‌شود به سراغ تجربه سفر به تبریز رفت و از تاریخ این شهر که نشان آن را در نقطه به نقطه تبریز می‌بینید، حرفی نزد. تبریز خواستگاه مبارزان مشروطه، اقامتگاه شاهزادگان قاجاری و پایتخت اولیه صفویان بوده است؛ اما تصور می‌کنید تاریخ این شهر در همین جا متوقف می‌شود؟ بد نیست بدانید که به گفته برخی، تبریز شهری با قدمت نزدیک به 5 هزار است! در دهه 80 خورشیدی اکتشافاتی در سایت عصر آهن (محدوده چهارراه منصور یا میدان شهید بهشتی کنونی) انجام شد که از وجود تمدنی در تبریز مربوط به هزاره اول یا دوم پیش از میلاد خبر می‌دهد. تبریز در مسیر جاده ابریشم قرار داشته و  همین هم به ارزش فرهنگی و تاریخی آن اضافه کرده؛ اما شاید عمده شهرت این شهر به تاریخ معاصر بازگردد. شاخص‌ترین نام‌هایی که نهضت مشروطه در ایران با آن‌ها شناخته می‌شود، سرداران ملی ستارخان و باقرخان هستند و شاید حتی اگر بگوییم که تبریز قلب تپنده انقلاب مشروطه ایران بود، اشتباه نکرده باشیم.   شهر تبریز در زمان قاجار  تصویری از سرداران نهضت مشروطه  زبان ترکی و آداب و رسوم و فرهنگ تبریز  آذری‌ها پیش از 15 درصد جمعیت ایران را تشکیل می‌دهند و جزو اقوام پر جمعیت ایران هستند. اولین چیزی که در سفر به تبریز برای شما جالب خواهد بود، تفاوت زبان آن‌هاست. شنیدن زبان ترکی یک تجربه جدید و خاص برای گردشگران محسوب می‌شود. بد نیست بدانید که ترکی یک خانواده زبانی است و در نزدیک به 35 کشور جهان نوعی از این زبان رایج است؛ اما تفاوت زبانی، تنها شوک فرهنگی شما در تبریز نخواهد بود! مردم تبریز آداب رسوم خاص خودشان را دارند که بعضی از آن‌ها برای شما آشنا خواهد بود، مثل میهمان‌نوازی‌شان. اما تعجب نکنید اگر در اولین وعده‌غذایی‌تان در کنار برنج و مرغ و کباب در سفره مربا بگذارند!  به طور کلی، رسوم ازدواج و نوروز در تبریز کمی متفاوت‌تر برگزار می‌شود و این تفاوت‌ها بیشتر از خوراکی‌هایی که در این روزها با آن‌ها از میهمانان پذیرایی می‌کنند احساس شود تا شکل برگزاری رسومی مانند بستن کمر عروس. هر چند که باید توجه داشته باشید که این شهر مدرن و صنعتی هم مانند بسیاری از دیگر شهرها، دیگر حالت سنتی ندارد و احتمالاً برای دیدن سنت‌ها و رسوم کهن این مردم، مجبور باشید کمی جستجو کنید یا به روستاهای اطرافش بروید. شاید شاخص‌ترین مورد که از فرهنگ مردم تبریز و دیگر اقوام آذری که ایران دیده می‌شود، رقص سنتی و آوازهای فولکلور باشد! امکان ندارد در رستورانی غذا بخورید یا به محله‌های قدیمی و بازار بروید و صدای آهنگ ترکی را نشنوید. حتی اگر کمی جستجوگر باشید، ممکن است فروشنده‌ای دوچرخه‌سوار را ببینید که در حال آواز خواندن از کنار شما رد می‌شوند. بعضی از مدل‌های آواز، مختص آذربایجان است، مانند عاشیق خوانی. عاشیق فردی است که حکایتی را با آواز و شعر و صدای تارش برای شما تعریف می‌کند. یا مورد دیگری که در تبریز و سایر شهرهای آذربایجان مورد توجه است، رقص سنتی آذری است. این رقص هم انواع مختلفی دارد؛ اما مشهورترین شکل آن، رقص لزگی است که به واسطه حرکات پای پیچیده و دشوارش میان مردم شهرت دارد.   رقص سنتی آذری  تبریز، شهر اولین‌ها   یکی از القاب تبریز، شهر اولین‌هاست. خیلی هم نباید باعث تعجب شود شهری که در طول تاریخ همیشه جایگاه نسبتاً مهم و خوبی در کشور داشته است. بسیاری از اولین‌های کشور را هم به خودش اختصاص می‌دهد. در این قسمت از راهنمای سفر به تبریز، 5 مورد از مهم‌ترین یا شاید جالب‌ترین اولین‌های ایران در تبریز را بر می‌شماریم: اولین سینما در ایران اولین شهرداری ایران اولین آتش نشانی ایران اولین کودکستان ایران اولین مدرسه ناشنوایان ایران  برج یانقین تبریز، از اولین های این شهر  چطور به تبریز برویم؟  طبق روال همیشگی، حالا که بیشتر با زندگی و مردم این شهر آشنا شدیم، در این بخش از راهنمای سفر به تبریز، به سراغ چگونگی این سفر می‌رویم. با توجه به اینکه همیشه مبدأ سفر ما تهران نیست و ممکن است از مسیرهای گوناگون به شکل‌های مختلفی به این شهر برویم، یکی از نکاتی که مسافران در تجربه سفر به تبریز خود به آن اشاره می‌کنند، تنوع انتخاب‌ها در وسایل حمل‌و‌نقل است. به همین دلیل هم ما در ادامه به سراغ انواع روش‌های حمل و نقل برای رسیدن به تبریز می‌رویم. سفر هوایی به تبریز تبریز شهر بزرگی است و به دلیل اهمیتی که دارد، تقریباً هر روز پروازها از بیشتر شهرهای بزرگ ایران به مقصد این شهر برقرار است. فرودگاه بین‌المللی شهید مدنی در فاصله کمی از مرکز شهر (در صورتی که ترافیک کم باشد حداکثر 20 دقیقه) قرار دارد. در این فرودگاه، به غیر از پروازهای داخلی‌، پرواز حجاج و همین‌طور پروازهایی به مقصد کشورهای عراق، ترکیه، آذربایجان و حتی آلمان انجام می‌شود.  موقعیت دقیق فرودگاه بین‌المللی تبریز  فرودگاه شهید مدنی تبریز سفر به تبریز با قطار  یکی از امن‌ترین راه‌های سفر به این شهر سفر ریلی است. خط آهن تبریز جزو خطوط ریلی پرسابقه ایران است به  طوری که حتی ایستگاه راه‌آهن تبریز به دلیل سابقه تاریخی آن، ثبت ملی شده است. هرچند که اگر از مبدأیی مانند تهران تصمیم دارید با قطار به تبریز بروید، باید بدانید که به نسبت دیگر وسایل نقلیه زمان طولانی‌تری را در راه خواهید بود.  ورودی ایستگاه راه آهن تبریز سفر به تبریز با اتوبوس در بین وسایل نقلیه عمومی اتوبوس احتمالاً محبوب‌ترین وسیله برای رفتن به تبریز است. راحتی در هنگام سفر، هزینه معقول و مدت زمان کوتاه‌تری که نسبت به قطار در مسیر خواهید بود. این وسیله نقلیه را به یکی از محبوب‌ترین وسایل نقلیه تبدیل کرده است. ترمینال اتوبوس‌رانی تبریز مجموعه‌ای بزرگ و نوساز است که در زمان رسیدن به مقصد، نیازی نیست نگران پیدا کردن خودروی سواری برای رسیدن به مرکز شهر باشید؛ چرا که به سادگی می توانید به سراغ تاکسی‌های محوطه بروید یا از دیگر امکانات پایانه استفاده کنید.  موقعیت دقیق پایانه اتوبوسرانی تبریز.  پایانه اتوبوسرانی تبریز  سفر به تبریز با ماشین شخصی  سفر به تبریز با ماشین شخصی مزیت‌های خاص خودش را دارد. شاید اولین و مهم‌ترینش این باشد که به شما فرصت گشت و گذار در جاهایی به غیر محدوده شهری را می‌دهد و شما می‌توانید به اطراف شهر هم به راحتی سر بزنید. اما اگر قصد سفر به تبریز با ماشین شخصی را دارید چند نکته را باید در نظر بگیرید. هرچند که اغلب راه‌های منتهی به تبریز به صورت اتوبان هستند و برای رانندگی شما را دچار مشکل نمی‌کنند؛ اما باید به یاد داشته باشید که شما به یکی از مقاصد سردسیر ایران سفر می‌کنید، بنابراین پیش از حرکت حتماً از طریق مرکز مدیریت راه های کشور از وضعیت جاده‌ها مطلع شوید و تجهیزات لازم را به همراه داشته باشید.  آب و هوای تبریز چطور است؟ یکی از مهم‌ترین بخش‌های راهنمای سفر به تبریز، راهنمایی درباره آب و هوای این شهر است. احتمالاً همه به خوبی می‌دانیم که تبریز جزو اقلیم‌های سردسیر کشور است؛ اما تصور می‌کنید که در همه فصل‌های سال هوایی خنک در انتظار شماست؟ تبریز آب و هوایی نسبتاً خشک دارد و وقتی به سراغ نظرات درباره سفر به تبریز می‌روید، متوجه می‌شوید که بیشتر افراد از گرمای ظهر در تابستان‌ها گفته‌اند. گرچه همچنان به نسبت دیگر نقاط ایران هوایی مطبوع دارد؛ اما در زمان اوج گرما، ممکن است دمای هوا کمی آزار دهنده باشد. به طور کلی اگر در این راهنمای سفر به تبریز بخواهیم نگاهی به حداقل و حداکثر دما بیندازیم، در زمستان دما می‌تواند تا حداقل 5- درجه و در تابستان تا حداکثر 32 درجه هم برسد.  نمای ائل گلی در برف زمستانی تبریز بهترین زمان سفر به تبریز چه زمانی است؟   اگر سرما و یخبندان را دوست ندارید، به هیچ وجه در زمستان به تبریز نروید! تبریزی‌ها برای تعریف زمستان سرد این شهر از واژه «شخته» استفاده می‌کنند. اگر سری به لغت‌نامه دهخدا بزنید، می‌بینید که این واژه به معنی حدی از سرما است که هر مایع قابل یخ زدنی یخ می‌بندد. اگرچه ممکن است کمی اغراق در این تعریف باشد؛ اما سرمای تبریز برای هر گردشگری در زمستان، می‌تواند آزار دهنده باشد؛ اما بهترین زمان سفر به تبریز در نیمه اول سال است که شما می‌توانید از هوای لطیف و رو به خنکای این شهر لذت ببرید. نکته دومی که در این قسمت از راهنمای سفر به تبریز باید به آن اشاره کنیم، تعداد روزهایی است که شما برای دیدن جاذبه‌های این شهر نیاز دارید. خوشبختانه اغلب جاهای دیدنی تبریز  در یک منطقه قرار گرفته‌اند و با یک برنامه‌ریزی خوب شاید در یک پیاده‌روی نیم‌روزه تعداد قابل توجهی از آن‌ها را بتوانید ببینید. با در نظر گرفتن زمانی برای خرید، در یک سفر 3 تا 5 روزه می‌توانید به خوبی از تبریز لذت ببرید.  یکی از خانه های تاریخی تبریز در فصل بهار     حمل و نقل در تبریز  در ادامه راهنمای سفر به تبریز، باید از چگونگی گشت و گذار در این شهر گفت. تجربه سفر به تبریز شما نباید در حمل و نقل به مشکل بربخورد. این شهر مدرن صاحب خطوط مترو، بی‌آرتی و اتوبوس و تاکسی است. البته چندین سال است که تاکسی‌های اینترنتی هم در تبریز فعالیت می‌کنند.  اگر هم سفر به تبریز با ماشین شخصی را انتخاب کرده‌اید، باید کمی احتیاط کنید. با توجه به نظرات درباره سفر به تبریز به دلیل شلوغی و ترافیک و همین‌طور وجود محدوده‌های طرح ترافیک، ممکن است هنگام گردش کمی با مشکل مواجه شوید.   یکی از ایستگاه‌های مترو تبریز خورد و خوراک در تبریز  بدون اغراق تبریز شهری برای شکم گردان است. انواع و اقسام شیرینی‌ها را می‌توانید در این شهر پیدا کنید. غذاهایی که با یک بار خوردنشان احتمالاً مشتری پای ثابت آن‌ها برای همیشه می‌شوید و حتی خوراکی‌های عجیبی که دست‌فروش‌های تبریز می‌فروشند از یرالمایومورتا گرفته، تا چغندرهایی با ابعاد بسیار بزرگ‌تر از تصور ما و همه‌وهمه این شهر را به یک مقصد فوق‌العاده برای شکموها تبدیل کرده است. در ادامه توضیحی درباره خوراکی‌های تبریز می‌دهیم که هنگام سفر، تجربه‌شان کنید. بهترین رستوران‌های تبریز کجاست؟ غذاهای تبریزی در تبریز به راحتی می‌توانید چند کیلویی وزن اضافه کنید. غذاهای خوش طعم و مناسب برای هر سلیقه‌ای در این شهر پیدا می‌شود، از کباب‌هایی با کره حیوانی گرفته تا دلمه‌های برگ کوچک و بقچه‌ای! اما اگر قرار باشد چند غذای اختصاصی این شهر را نام ببریم بد نیست در ابتدای این لیست نام کوفته تبریزی را بیاوریم. به جز آن در تجربه سفر به تبریز شما می‌توانید غذاهایی از جمله آش کلم قمری (داش کلم بورانیسی)، کوکوی لوبیا سبز، هویج پلو، قیقاناخ (نوعی خاگینه) را هم امتحان کنید.  کوفته تبریزی از مشهوترین خوراک های تبریز شیرینی‌های تبریز  از راهنمای سفر به تبریز بگوییم، از شیرینی‌های مشهورش هم باید گفت. شیرینی‌های تبریزی فارغ از طعم و مزه‌ای که دارند، با خود بخشی از فرهنگ این شهر را به دنبال می‌کشند. بعضی از شیرینی‌ها در مراسم خاصی استفاده می‌شوند و بودنشان به آن مراسم، رسمیت می‌بخشند. اگر به تبریز سر زدید حتماً سری به قنادی‌های آن بزنید و از آن همه جذابیت در ویترین‌ها لذت ببرید، در ادامه، برخی از شیرینی‌ها را برمی‌شماریم: لوز قرابیه  لطیفه  حلوای زنجبیلی  لوکوم باقلوا شکرپنیر (چای شیرینیسی) نوقا تسبیحی لوکا ریس  لوز از شیرینی های مخصوص تبریز  خرید در تبریز چگونه است؟  حالا که حرف از راهنمای سفر به تبریز شد، بد نیست کمی از هزینه سفر به تبریز بگذرید و با خیال آسوده پول‌هایتان را در این شهر خرج کنید. برای بسیاری از افراد به خصوص اگر از ساکنان غرب ایران باشند، تبریز جزو مقاصد مهم خرید است. ما در اینجا به دو سبک از خرید خواهیم پرداخت. اول مراکز و پاساژها برای خریدهای شخصی و دوم سوغاتی که می‌توانید از این شهر با خودتان به همراه بیاورید.  مراکز خرید تبریز   اولین چیزی که درمورد خرید در تبریز باید بدانید، این است که به هیچ وجه نباید انتظار کم‌هزینه‌بودن اجناس را داشته باشید. گاهی حتی در مقایسه با تهران ممکن است قیمت کالاهایی مانند پوشاک حتی گران‌تر هم باشد؛ اما اگر قرار باشد به صورت کلی با خرید در این شهر آشنا شویم، باید گفت که تبریز چندین پاساژ مدرن و به‌روز دارد که این روزها حتی به شکلی تبدیل به جاذبه‌های دیدنی و تفریحی این شهر شده‌اند. از جمله پاساژ لاله پارک و پاساژ اطلس، مناطق دیگری هم برای خرید در تبریز سال‌هاست که مورد توجه افراد قرار گرفته است؛ ازجمله میدان ولیعصر، خیابان تربیت، خیابان شهناز و صد البته بازار سنتی تبریز.   پیاده راه تربیت تبریز از تبریز چه سوغات بیاوریم؟  بخش دیگری که در راهنمای سفر به تبریز نباید قلم گرفت، سوغات این شهر است. تبریز شهری با سوغاتی‌های نه چندان ارزان قیمت است. البته اگر قصد داشته باشید که چیزی به غیر از خوراکی از این شهر سوغات بیاورید. اما اگر محدودیت زیادی برای هزینه سفر به تبریز ندارید بهترین چیزی که می‌توانید از این شهر همراه خودتان بیاورید، یک فرش یا حتی تابلو فرش نفیس است. چرم تبریز هم جزو کالاهایی است که در تمام ایران شهرت دارد و شما این شانس را دارید تا در راسته کفاشان بازار تبریز، چرم‌هایی با قیمت معقول پیدا کنید. البته نقره هم سوغاتی خوبی است که می‌تواند نامش را در راهنمای سفر به تبریز آورد.   فرش تبریز با شهرت جهانی هزینه سفر به تبریز درمورد سفر به تبریز نباید از لفظ گران قیمت استفاده کرده، هرچند که تبریز به هیچ وجه شهر ارزانی نیست؛ اما با توجه به بزرگ بودن شهر، تنوع اقامتگاه و رستوران در آن زیاد است و به همین دلیل شما می‌توانید انتخاب‌هایی متناسب با بودجه‌تان داشته باشید. برای پیدا کردن یک اقامتگاه مناسب در تبریز با حداقل 300 و حداکثر 3 میلیون تومان می‌توانید اتاق رزرو کنید. تنوع خوراکی هم در تبریز زیاد است با این حساب می‌توانید این بخش سفر را هم به نوعی مدیریت کنید. سخن پایانی  غرض از نوشتن راهنمای سفر تبریز تنها معرفی جاهای دیدنی تبریز یا معرفی تاریخچه این شهر نیست؛ بلکه تلاش کردیم تا مجموعه‌ای از اطلاعات کاربردی و مختصر را برای کسانی که قصد دارند در آینده نزدیک به این شهر سفر کنند جمع‌آوری کنیم. کافی است نظرات درباره سفر به تبریز را یک بار بخوانید تا به سادگی متوجه شوید که داشتن اطلاعات پایه‌ای تا چه اندازه می‌تواند در شناخت شما از تبریز و تصمیماتی که در طول سفر می‌گیرید، تأثیرگذار باشد. هرچند پیشنهاد ما به شما این است که تنها به اطلاعاتی که در سایت‌ها و کتاب‌ها پیدا می‌شوند، بسنده نکنید و خودتان دست به کار شوید.   بخش مهمی از هر سفر کشف شخصی شماست. در کنار بازدید از جاهای دیدنی این شهر می‌توانید به سراغ افراد محلی هم بروید. ساعتی در بازار یا مناطق سنتی‌تر با آن‌ها گپ بزنید و از تجربه و قصه زندگی‌شان بشنوید. راستی، اگر پیش از این به تبریز سفر کرده‌اید فکر می‌کنید جای چه نکته‌ای در راهنمای سفر به تبریز خالی است؟   تألیف: تیم نویسندگان لست‌سکند
https://lastsecond.ir/blog/10459-yazd-attractions,کدام جاهای دیدنی یزد را حتما باید ببینیم؟جاهای دیدنی یزد نه تنها ایرانی‌ها را از مسیرهای دور به دیدار این شهر خشتی مشتاق می‌کند، بلکه توریست‌ها از سراسر نقاط دنیا، مسیرشان را به یزد می‌رسانند تا دیدنی های یزد را از نزدیک ببینند. صادقانه بگوییم، اگر بخواهیم لیستی از تمام جاهای دیدنی یزد ردیف کنیم، باید خانه‌به‌خانه این شهر را بنویسیم و جالب‌تر آنکه حتی اگر این کار را هم انجام دهیم، باز هم دنیایی از عجایب از قلم ما پنهان می‌ماند. زیرا شبکه‌ای از قنات‌ و آب‌انبار در لایه‌های زیرین شهر کشیده شده‌اند که در نوع خود بسیار دیدنی هستند.  در این مطلب از لست سکند قصد بر این است که لیستی از جاهای دیدنی یزد را در اختیارتان بگذاریم تا ضمن یک آشنایی کلی با آن‌ها، از ساعت بازدید و قیمت بلیط هر یک مطلع شوید. اگر زمانتان برای بازدید از این جاذبه‌ها محدود است، همین ابتدا توصیه می‌کنیم که بازدیدتان را از بافت تاریخی شهر شروع کنید، زیرا بسیاری از مکان های دیدنی یزد در این قسمت از شهر متمرکز شده‌اند. آنچه در ادامه مطلب خواهید خواند  خانه و موزه‌های یزدباغ دولت‌آباد یزدموزه آب یزدموزه کامبرین یزد خانه لاری‌هاموزه سکه حیدرزادهموزه خزندگان یزدخانه فرخی یزدیخانه شکوهی یزدموزه وزیریموزه قصر آینه و روشنایی یزدجاذبه‌های شهری یزدبافت تاریخی یزدمجموعه گردشگری شاه ابوالقاسمآسیاب آبی کوشک نو یزدبرج و باروی یزدارگ حکومتی یزدبانک شاهی یزدمیدان امیر چخماق یزدمیدان ساعت یزد زندان اسکندربازار چهارسوق یزدآب انبار شش بادگیر یزد مساجد و بقعه‌های شهر یزدبقعه دوازده امام یزدمسجد جامع یزدمسجد چهل‌محراب یزدمسجد حظیرهبقعه سید رکن‌الدین یزد جاذبه‌های مربوط به زرتشتیان یزد آتشکده بهرام یزدموزه زرتشتیان یزدبرج‌های خاموشی (دخمه) یزد خانه و موزه‌های یزد هر یک از خانه‌های بافت سنتی یزد به نوبه خود، دیدنی هستند؛ اما در این میان خانه‌هایی که از اعیان و افراد مهم این شهر به جا مانده است، در کنار معماری خاص کویری، شکوه خاصی را هم به نمایش می‌گذارند. شاید وقتی که برای اولین بار، یکی از خانه‌های تاریخی یزد را تماشا کنید، فکر کنید که بازدید از سایر خانه‌های تاریخی یزد، یک تجربه تکراری محسوب می‌شود و قرار نیست در خانه‌های بعدی چیز جدیدی ببینید. اما نباید فراموش کنیم که هر یک از موارد زیر از نظر ارزش تاریخی و محتویات، خصوصیات خودشان را دارند و بازدید از تمام آن‌ها به هیچ وجه، خسته کننده نیست و بسیاری از آن‌ها تحت عنوان موزه مشغول به کارند. باغ دولت‌آباد یزد ساختن باغ در اقلیم کویری یزد، آن‌ هم در 270 سال پیش، حاکی از دو خصوصیت مردمان این دیار است: اول، ذوق و نبوغ یزدی‌ها در آوردن طبیعت باغ در دل کویر؛ دوم، سخت‌کوشی و ممارست در نگهداری باغ در شرایط کویر. همه شگفتی‌های باغ دولت آباد یزد، به محیط سرسبز و دیوارهای دورش محدود نیست بلکه بنایی که در این باغ ساخته شده است یکی از اصلی‌ترین دلایل بازدید گردشگران از این باغ است. ارتفاع 33 متری بلندترین بادگیر جهان در باغ دولت‌آباد، ابهتی خاص را به رخ جهانیان می‌کشد. اگر به جاهای دیدنی یزد در تابستان بروید، خنکای حاصل از بادگیر و حوض این باغ را از اعماق وجودتان حس می‌کنید. همچنین برای بازدید از جاهای دیدنی یزد در بهار هم، این باغ حرف‌های زیادی برای گفتن دارد. روبه‌روی عمارت باغ، حوضی را می‌بینید که تا نزدیکی انتهای باغ دولت آباد امتداد یافته و جدا از وسعت، نقش مهمی در خنک‌سازی فضای باغ و امارت آن داشته است. ساعت بازدید از باغ دولت‌آباد: 7:00 تا 22:00 قیمت بازدید از باغ دولت‌آباد: 15 هزار تومان آدرس باغ دولت‌آباد: بلوار نواب صفوی، خیابان انقلاب، خیابان شرافت  موقعیت باغ دولت آباد در نقشه  بادگیر مرتفع در باغ دولت‌آباد یزد  حوض باغ دولت‌آباد، عکس از آرشیو لست سکند، ارسال از پویا اقتداری موزه آب یزد با بازدید از موزه آب یزد، با یک تیر دو نشان می‌زنید؛ زیرا علاوه بر تماشای کلکسیون‌های تأثیرگذار این موزه، از بهترین خانه‌های قدیمی شهر هم دیدن کرده‌اید. ساختمان موزه آب، در گذشته به نام «خانه کلاهدوز‌ها» شهرت داشته است. این خانه دارای 5 سطح است که سه‌تای آن در دل زمین جای گرفته. موقعیت موزه آب یزد هم درست روی دو قنات قدیمی یزد قرار دارد. در طبقه اول این موزه، تابلو‌های راهنما، شما را به اتاق‌های مختلف هدایت می‌کنند که در هر یک از آن‌ها وسایل مقنی‌ها (کسانی که قنات می‌کندند) به همراه تصاویری از آخرین کسانی که این شغل را بر عهده داشتند به نمایش گذاشته می‌شود. همچنین چند ماکت از شهر یزد و بناهایی مثل یخچال‌های خشتی هم به چشم می‌خورد. وقتی به پایین‌ترین طبقه این خانه بروید یک سرداب می‌بینید که آب قنات را به اهالی خانه می‌رساند. اگر از جاهای دیدنی یزد در تابستان بازدید می‌کنید، به آسانی متوجه تغییر دما در این طبقه از خانه می‌شوید. ساعت بازدید از موزه آب یزد: 8:00 تا 14:30 و 15:30 تا 19:00 قیمت بازدید از موزه آب یزد: 5 هزار تومان آدرس موزه آب یزد: خیابان قیام یزد  موقعیت موزه آب یزد  آینه کاری‌های خانه موزه آب، عکس از آرشیو لست سکند، ارسال خدیجه عربی  مجسمه مقنی‌، عکس از آرشیو لست سکند، ارسال از ساره سلطان‌پور موزه کامبرین یزد یزد از آثار تاریخی سلجوقی، صفوی و دوران‌های قبل از آن‌، غنی است، این بار نوبت به یکی از مهم‌ترین جاذبه های یزد می‌رسد که با 400 اثری که دارد، شما را به دوران ما قبل تاریخ می‌برد و نشان می‌دهد که کویر خشکی مثل یزد، میلیون‌ها سال پیش، پوشیده از آب بوده است. برخی از آثار این موزه خریداری شده و برخی متعلق به شهر یزد هستند. قبل از هر چیز اشاره کنیم که این موزه دیرینه شناسی در نوع خودش، نمونه‌ای در ایران ندارد؛ زیرا بیشتر آثار آن کاملاً رسوب‌برداری شده و از دل سنگ بیرون آمده‌اند. یکی از خلاقیت‌های جالب موزه، مقایسه مقیاس انسان‌ها و موجودات دوران ماقبل تاریخ است که در تابلو‌های کنار آثار نمایش داده می‌شود. ضمن اینکه در بخشی از این موزه سنگ‌های گران‌بها و انواع فسیل فروخته می‌شود. ساعت بازدید از موزه کامبرین: 8:30 تا 14:00 و 17:00 تا 21:00 قیمت بازدید از موزه کامبرین: 5 هزار تومان آدرس موزه کامبرین: خیابان دهم فروردین، خیابان شش بادگیر   موقعیت موزه کامبرین در نقشه  مقایسه انسان و جانوران قبل تاریخ در موزه کامبرین یزد  نمونه‌ای از آثار موزه کامبرین یزد  خانه لاری‌ها خانه لاری‌ها با قدمتی 150 ساله، در بین جاهای دیدنی یزد حسابی خوش می‌درخشد. هر چند این خانه بیشتر جنبه خرید و تماشای صنایع دستی یزد را دارد، با این حال، معماری جالب و لوکیشین‌های زیبایش فرصت خوبی برای آشنایی با خانه‌های یزد و عکاسی فراهم می‌کند. خانه لاری‌ها شامل اتاق‌های آینه‌کاری شده و ایوان‌های زیبا و اشیاء قدیمی می‌شود. در حیات خانه یک حوض بزرگ با تخت دیده می‌شود که روبه‌رویش یک کافه است. این کافه آن برای امتحان کردن قهوه یزدی گزینه خوبیست. همچنین اگر بخواهید، می‌توانید از بخش آب‌انبار این خانه نیز دیدن کنید. فرقی نمی‌کند که قصد بازدید از جاهای دیدنی یزد در بهار، پاییز یا هر فصل دیگری را داشته باشید، در فضای این خانه در می‌یابید که سازندگانش برای هر فصلی، بخش‌هایی با ویژگی‌های مختلف ساخته‌اند. ساعت بازدید از خانه لاری‌ها: 8:00 تا 20:00 قیمت بازدید از خانه لاری‌ها: 5 هزار تومان آدرس خانه لاری‌ها: محله فهادان یزد  موقعیت خانه لاری ها در نقشه  نمایی از خانه لاری‌ها، عکس از آرشیو لست سکند، فاطمه خرقه‌پوش موزه سکه حیدرزاده موزه سکه و مردم‌شناسی حیدرزاده هم یکی از جاهای دیدنی یزد در فهادان است که دنیایی از تاریخ‌و‌فرهنگ ایران و یزد را در دل خود جای داده است. یکی از اساتید سکه‌شناس، به نام حسین حیدرزاده، برای جمع‌آوری آثار ارزشمند قدیمی ایران کوشید و آن‌ها را در خانه‌ای قدیمی گردآورد. تاریخ ساخت این خانه نیز به دوران قاجار مربوط است و هر اِلمانی را که از خانه‌های کویری یزد بخواهید، در آن می‌یابید. سکه‌ها مهم‌ترین بخش دیدنی های یزد در این خانه هستند و تعدادشان به بیش از 5 هزار عدد می‌رسد. این اشیاء، از تاریخ هخامنشیان تا قاجار را پوشش می‌دهند و از نظر ارزش تاریخی و ارزش فلزشان، مثال‌زدنی هستند. علاوه بر سکه، اشیای زندگی روزمره مردم یزد قدیم نیز بسیار جالب توجه است که شامل ابزار کار و آشپزی می‌شود. ساعت بازدید از موزه سکه حیدرزاده: 9:00 تا 14:00 و 16:00 تا 20:00 قیمت بازدید از موزه سکه حیدرزاده: 5 هزار تومان آدرس موزه سکه حیدرزاده: خیابان فهادان، کوچه محراب 40  موقعیت موزه سکه حیدرزاده در نقشه  فضای موزه سکه یزد، عکس از آرشیو لست سکند، خدیجه عربی موزه خزندگان یزد موزه خزندگان از آن دسته از جاهای دیدنی یزد است که از نظر محتوا، در نیمه جنوب کشور نمونه ندارد. در این موزه، انواع مختلفی از خزندگان کم‌یاب گردآوری شده‌اند تا افرادی که به حیات وحش علاقه‌ دارند، ساعت‌ها مشغول شوند. جانوران موزه خزندگان یزد از مار گرفته تا انواع مارمولک و سوسمار و سایر خزندگان، برای بازدید گردشگران جمع شده‌اند. اگر بعد از بازدید از زندان اسکندر، هنوز هم فرصت گشت‌وگذار دارید، پیشنهاد می‌کنیم با چند گام پیاده‌روی، به این موزه بروید. ساعت کاری موزه خزندگان یزد: 9:00 تا 10:00 قیمت بازدید از موزه خزندگان یزد: 45 هزار تومان آدرس موزه خزندگان یزد: محله فهادان، پشت زندان اسکندر   موقعیت موزه خزندگان یزد در نقشه  یکی از جانوران موزه خزندگان یزد، عکس از آرشیو لست سکند، ارسال از صابر خانه فرخی یزدی فرخی یزدی یکی از شعرای نامدار و مبارز شهر یزد در قرن سیزدهم و چهاردهم است. او سال‌ها به عنوان روزنامه‌نگار، شاعر و نماینده مجلس فعالیت داشت و سرانجام به دلیل ضدیت سیاسی با رضاشاه، در سال 1318، در زندان کشته شد. بهترین فرصت برای آشنایی با زندگی پرفرازونشیب فرخی یزدی، سرزدن به خانه او در این شهر است. در سال‌های اخیر، این خانه مرمت و بازسازی شده و از تاریخ ثبت آن در آثار ملی، حدود 10 سال می‌گذرد. درحال حاضر این خانه محفلی برای شعرا و اهل ادب یزد است و بیشتر فعالیت‌های فرهنگی در آن انجام می‌شود. آدرس خانه فرخی یزدی: خیابان امام خمینی، کوچه قادری نسب  موقعیت خانه فرخی یزدی در نقشه  خانه فرخی یزدی خانه شکوهی یزد خانه شکوهی هم یکی از آثار به جا مانده از مرحوم وزیری (موسس کتابخانه وزیری) است که بعدها سید محمد شکوهی در آن ساکن شد و نامش بر این خانه ماند. با وجود اینکه بیش از یک قرن از قدمت این مکان می‌گذرد، هنوز هم شکوه آن پا برجاست. محیط خانه شکوهی، 4 حیاط دارد که پنجره‌ها، ایوان، حوض و درخت دارند. در فضای بخش‌های اندرونی خانه هم هنر گچ‌بری و آینه‌کاری به اوج می‌رسد. هر گردشگری با دیدن این خانه، رویای زندگی در آن را تصور می‌کند. خانه شکوهی یزد در حال حاضر پایگاه میراث فرهنگی شهر یزد است. ساعت بازدید از خانه شکوهی: 7:30 تا 14:30 قیمت بازدید از خانه شکوهی: رایگان آدرس خانه شکوهی: خیابان امام خمینی، کوچه بوستانی، کوچه آب‌انبار وزیر  موقعیت خانه شکوهی در نقشه  خانه شکوهی یزد موزه وزیری مجموعه موزه، کتابخانه و نمایشگاه وزیری، گنجینه‌ای در مکان های دیدنی یزد است که سال 1330 شروع به کار کرد. در کتابخانه وزیری نسخه‌های نفیسی از 270 هزار کتاب چاپی، 6 هزار کتاب خطی و 7 هزار کتاب سنگی جمع‌شده است. ارزش همه این آثار دلایلی شدند که مجموعه وزیری، به پنجمین کتابخانه بزرگ ایران شناخته شود. اما قسمتی که امکان بازدید از آن برای گردشگران فراهم شده، موزه وزیری است. موضوع اصلی موزه وزیری، مردم‌شناسی است. در این موزه، هر وسیله‌ای که در زندگی مردم یزد قدیم تأثیرگذار و مورد استفاده بوده را پیدا می‌کنید. این آثار عمدتاً به دوران زندیه و قاجار مربوط هستند؛ اما، در بخش منسوجات، آثاری از صفوی‌ها هم پیدا می‌شود. بد نیست اشاره کنیم که در کنار موزه و کتابخانه، یک تالار نمایشگاه هم وجود دارد که به صورت دوره‌ای، آثار خوشنویسان و هنرمندان برتر یزد و سایر نقاط ایران را به نمایش می‌گذارد. ساعت بازدید از موزه وزیری: 7:00 تا 19:00 قیمت بازدید از موزه وزیری: 5 هزار تومان آدرس موزه وزیری: جنب مسجد جامع یزد  موقعیت موزه وزیری در نقشه  موزه وزیری یزد  بخشی از نمایشگاه‌های موزه وزیری موزه قصر آینه و روشنایی یزد تاریخ بنای این موزه به دوران پهلوی برمی‌گردد و ماجرای ساخت آن از این قرار است که یک تاجر سرشناس در یزد، برای تشویق فرزندش به بازگشت به ایران، سفارش ساخت یکی از خوش نقش‌ونگارترین خانه‌های شهر را می‌دهد. بعد از سال‌ها رها شدن این خانه به حال خود، در سال 1377 به موزه تبدیل شد و در سال‌های اخیر یک بازسازی اساسی در آن صورت گرفت. جدا از خانه، آثار این موزه در نوع خود نظیر ندارند. تقدس نور در آیین زرتشتیان رفته‌رفته به وسایل زندگی روزمره تمام مردم یزد وارد شد و این شهر به روشنایی اهمیت زیادی می‌داد. اشیای این موزه هم از اسباب روشنایی گرفته تا آینه‌های مردم یزد را شامل می‌شوند. همچنین برخی از ظروف و سکه‌هایی که روی آن‌ها نماد عناصر روشنی بخش وجود دارد هم به این موزه اضافه شده‌اند. با بازدید از موزه قصر آینه و روشنایی یزد، می‌بینید که روشن کردن خانه‌ها در زمان قدیم تا چه حد سخت بوده است. ساعت بازدید از موزه قصر آینه: 8:00 تا 20:00 قیمت بازدید از موزه قصر آینه: 5 هزار تومان آدرس موزه قصر آینه: خیابان کاشانی یزد، روبروی پارک هفتم تیر  موقعیت موزه قصر آینه یزد  معماری موزه قصر روشنایی یزد، عکس از آرشیو لست سکند، خدیجه عربی  کلکسیون کبریت موزه روشنایی، عکس از آرشیو لست سکند، ارسال از خدیجه عربی جاذبه‌های شهری یزد اگر اقامتگاه‌های بومگردی یزد را رزرو کنید، احتمالاً اول از همه خود را در بافت تاریخی این شهر می‌بینید. در این قسمت، اطلاعات بافت سنتی یزد را مفصل توضیح می‌دهیم؛ اما در همین ابتدا یک توصیه کلیدی برایتان داریم و آن هم این است که برای بازدید از کوچه‌پس‌کوچه‌های یزد، حتما یک نقشه تهیه کنید تا سردرگم نشوید. هرچند غرق شدن در این بافت هم، تجربه خوشایندی است و در هر نقطه از آن، دسترسی آسانی به جاهای دیدنی یزد خواهید داشت. بافت تاریخی یزد بافت تاریخی (فهادان یزد)، دریایی از دیدنی های یزد را در مساحتی به بزرگی 700 هکتار جای داده است، از مغازه‌های قدیمی گرفته تا خانه‌های خشتی و بادگیرها، همه‌وهمه بر جذابیت بافت تاریخی این شهر می‌افزایند. اگر دنبال بازدید از جاهای دیدنی یزد در شب هستید، باید اشاره کنیم که در ساعات تاریک، نورپردازی بی‌نظیری در کوچه‌پس‌کوچه‌های قدیمی این شهر وجود دارد که لذت پیاده‌روی شبانه را دوچندان می‌کند. وقتی در این بافت پرسه می‌زنید، پلکان‌های بسیاری را می‌بینید که شما را به آب‌انبارهای زیرزمین می‌رساند. در بافت تاریخی یزد با چند قدم پیاده‌روی می‌توانید به بسیاری از جاهای دیدنی یزد دسترسی داشته باشید که در ادامه هر یک را مفصل توضیح می‌دهیم. ساعت بازدید از بافت تاریخی یزد: تمام ساعات روز قیمت بازدید از بافت تاریخی یزد: رایگان آدرس بافت تاریخی یزد: بین خیابان امام خمینی و خیابان سید گل سرخ  موقعیت بافت تاریخی یزد در نقشه  نمایی از کوچه‌های بافت تاریخی یزد مجموعه گردشگری شاه ابوالقاسم مجموعه گردشگری شاه ابوالقاسم، درست در کنار محله قدیمی فهادان قرار گرفته است و در دل خود، آثار تاریخی مهمی مثل حسینیه و آب‌انبار شاه ابوالقاسم را جای داده است. تاریخ ساخت مجموعه به قرن هشتم بازمی‌گردد. کمی آن طرف‌تر از این مجموعه، یک بوستان با نام شاه ابوالقاسم نیز وجود دارد که یک زمین‌بازی محقر را برای کودکان فراهم ساخته است. زمانی که از این جاذبه بازدید می‌کنید، می‌توانید با یک پیاده‌روی ساده، خود را به بسیاری از دیدنی های یزد برسانید. ساعت بازدید از مجموعه گردشگری شاه ابوالقاسم: 24 ساعته قیمت بازدید از مجموعه گردشگری شاه ابوالقاسم: رایگان آدرس مجموعه گردشگری شاه ابوالقاسم: خیابان سید گل سرخ، کوچه برج و بارو یزد  موقعیت مجموعه گردشگری شاه ابوالقاسم در نقشه  حسینیه محله شاه ابوالقاسم یزد آسیاب آبی کوشک نو یزد گفته شده تاریخ ساخت آسیاب آبی کوشک نو یزد به دوران قبل از اسلام بازمی‌گردد. این شاهکار تاریخی در مسیری ساخته شده که چند قنات به هم می‌رسیدند تا با استفاده از نیروی آب قنات‌ها، چرخ‌های این قنات به حرکت درآیند. نبوغ معماران یزدی، آن‌ها را به فکر حفر نورگیرهایی انداخت که تهویه و روشنایی آسیاب آبی را موجب می‌شدند؛ ضمن اینکه این آسیاب حدود 90 متر طول دارد. تمام این ویژگی‌ها دست به دست هم داده‌اند که این جای دیدنی یزد در تابستان، دمای بسیار کمتری نسبت به سطح شهر داشته باشد و به جایی برای استراحت افراد تبدیل شود. این آب انبار فاصله کمی از برج‌وباروی یزد دارد و با چند قدم پیاده‌روی می‌توانید به آسیاب آبی وزیری، دسترسی داشته باشید. ساعت بازدید از آسیاب آبی کوشک نو: 9:30 تا 19:00 قیمت بازدید از آسیاب آبی کوشک نو: 10 هزار تومان آدرس آسیاب آبی کوشک نو: خیابان سید گل سرخ، کوچه کوشک نو   موقعیت آسیاب آبی کوشک نو  آسیاب آبی کوشک نو برج و باروی یزد همه می‌دانیم که یکی از راه‌حل‌های گذشتگان برای محفوظ ماندن از هجوم دشمنان و غارتگران، ساخت حصار و برج‌وبارو در اطراف شهر بوده است. یزد هم به عنوان یک شهر تاریخی، از این برج‌وبارو‌ها دارد. تاریخ ساخت این اثر بسیار دور و دراز است و به قرن ششم هجری قمری باز می‌گردد؛ اما چیزی که امروز در اطراف شهر یزد به جا مانده، چندین تخریب و مرمت را پشت سر گذاشته است و آخرین مرمت تاریخی آن مربوط به یک قرن پیش است. اگر به عکاسی از جاهای دیدنی یزد علاقه دارید، پیشنهاد می‌کنیم برج و باروی این شهر را در اولویت‌های خود قرار دهید. ساعت بازدید از برج و باروی یزد: 24 ساعته قیمت بازدید از برج و باروی یزد: رایگان آدرس برج و باروی یزد: خیابان سید گل سرخ، ابتدای خیابان فهادان   موقعیت برج و باروی یزد در نقشه  برج و باروی یزد ارگ حکومتی یزد ارگ حکومتی یزد، یک بنای مستحکم تاریخی در خیابان امام خمینی است که گفته می‌شود اولین بناییست که تیموریان در این شهر ساختند. برای استحکام بیشتر بنا، علاوه بر خشت و ملات، سنگ هم به کار رفته است. این بنای تاریخی محل سابق استانداری یزد بوده است؛ اما بعدها به اداره میراث فرهنگی یزد تبدیل شد. گرچه این ارگ فاقد نمایشگاه است، اما به دلیل اهمیت بنای آن، بد نیست پس از بازدید از برج ساعت و مسجد جامع نیم نگاهی هم به معماری جالب آن بیندازید. ساعت کاری ارگ حکومتی یزد: 8:00 تا 14:00 قیمت بازدید از ارگ حکومتی یزد: رایگان آدرس ارگ حکومتی یزد: خیابان امام خمینی، کوچه ابراهیمی یزد   موقعتیت ارگ حکومتی یزد در نقشه  ارگ حکومتی یزد بانک شاهی یزد قدیمی‌ترین بانک استان، امروز یکی از شناخته‌شده‌ترین جاهای دیدنی یزد است. این بانک در زمان ناصرالدین شاه قاجار به دست انگلیسی‌ها ساخته شد. بنای بانک سالیان سال متروکه بود تا اینکه حدود 23 سال پیش ثبت ملی شد و مراحل عملیات مرمت آن در سال 1385 آغاز شد. بانک شاهی امروز محلی برای برگزاری نمایشگاه‌ها و مراسم مختلف است و با نام گنجینه فرهنگ و هنر یزد شناخته می‌شود. سردر بانک شاهی در یک چهار سوق با نورگیرهای خوش‌نقش قرار گرفته و به میدان خان راه دارد. از آن‌جایی که بانک شاهی با سایر جاذبه های یزد فاصله کمی دارد، هیچ هنر دوستی نباید فرصت بازدید از آن را از دست بدهد. وسعت بانک شاهی حدود 600 متر است که در آن زیبایی معماری قدیمی به اوج می‌رسد. این را هم بگوییم که یک موزه خوش‌نویسی در این بانک برپا شده است. ساعت بازدید از بانک شاهی: 9:00 تا 20:00 قیمت بازدید از بانک شاهی: رایگان آدرس بانک شاهی: خیابان قیام، کوچه لاجوردی، میدان خان   موقعیت بانک شاهی در نقشه  بانک شاهی، عکس از آرشیو لست سکند، ارسال از هادی انصاری میدان امیر چخماق یزد میدان امیرچخماق یا تکیه امیرچخماق نیز از جاذبه‌های مهم تاریخی یزد است که به دلیل قرارگیری در بافت قدیمی، گزینه خوبی برای آشنایی با فرهنگ و تاریخ مردم این شهر است. قدمت میدان به دوران تیموریان بازمی‌گردد؛ اما شکل ظاهری آن تغییرات و بازسازی‌های دوران صفویه و قاجار را پشت‌سرگذاشته است. حوض بزرگ و فضای سنتی این میدان، بهانه خوبی برای دست به دوربین شدن و ثبت خاطره است. همچنین اگر در ایام خاص سال به این میدان بروید، می‌توانید نظاره‌گر اجتماعات و مراسم مردم یزد باشید. در محدوده این میدان انواع بناهای تاریخی مثل بازار، آب‌انبار، مسجد و حمام دیده می‌شود. ضمن اینکه اگر به دنبال خرید سوغاتی در یزد هستید، بازارهای اطراف هم گزینه‌های مناسبی هستند.   ساعت بازدید از میدان امیر چخماق یزد: تمام ساعات روز قیمت بازدید از میدان امیر چخماق یزد: رایگان آدرس میدان امیر چخماق یزد: خیابان امام خمینی‌ یزد، خیابان سلمان فارسی  موقعیت میدان امیر چخماق یزد   میدان امیر چخماق، عکس از آرشیو لست سکند، ارسال از هادی انصاری میدان ساعت یزد  میدان ساعت یزد هم یکی از قدیمی‌ترین جاهای دیدنی یزد است که قرن‌هاست گذر زمان را به مردم نشان می‌دهد. قبل از هر چیز از قدمت بنای این ساعت بگوییم، تاریخ ساخت بنای میدان ساعت به سال 752 هجری بر می‌گردد؛ البته دقت کنید که این تاریخ فقط به بنای مذکور مربوط است. شکلی که امروز از این بنا پیداست، یادگاری از مرمت و اضافه کردن ساعت به برج، در دوران قاجار است. از ویژگی‌های جالب این میدان ساعت، می‌توانیم به یکسان بودن شکل آن در همه ابعاد و شباهت نسبی‌اش به معماری بادگیرها اشاره کنیم. مسجد جامع و بسیاری از مکان های دیدنی یزد، درست در روبه‌روی این جاذبه تاریخی قرار دارند. همچنین مغازه‌های بسیاری بین این مکان های دیدنی یزد ساخته شده‌اند که برای خرید سوغاتی بد نیست به آن‌ها سر بزنید. به علاوه، فروشگاه‌های عتیقه‌فروشی هم در لابه‌لای این مغازه‌ها دیده می‌شود که به خودی خود، از بهترین جاهای دیدنی یزد محسوب می‌شوند و با تماشای اشیاء آن‌ها به یاد دوران قدیم میفتید. ساعت بازدید از میدان ساعت یزد: تمام ساعات روز قیمت بازدید از میدان ساعت یزد: رایگان آدرس میدان ساعت یزد: یزد، خیابان امام خمینی، روبروی خیابان مسجد جامع  موقعیت میدان ساعت یزد در نقشه  برج ساعت یزد زندان اسکندر کسانی که اهل فرار از مدرسه بوده‌اند، فرقی بین مکان تحصیلی و زندان نمی‌بینند! جالب اینجاست که در لیست جاهای دیدنی یزد، مکانی را داریم که هم به عنوان مدرسه و هم به عنوان زندان شناخته می‌شود. ماجرای ساخت زندان اسکندر به قرن هفتم هجری باز می‌گردد. گفته می‌شود که قبل از این تاریخ، اسکندر مقدونی این مکان را به زندانی برای تبعیدیان خود اختصاص داده بود. بسیاری از مردم ترجیح می‌دهند که این محل تاریخی را مدرسه ضیائیه بخوانند، زیرا به محض تماشای شکوه بنای آن این فکر به ذهن خطور می‌کند که هیچ معمار یا دولتی برای ساختن یک زندان تا این ظرافت و هنر به خرج نمی‌دهد. ساعت بازدید از زندان اسکندر: 8:00 تا 20:00 قیمت بلیط زندان اسکندر: 5 هزار تومان آدرس زندان اسکندر: محله فهادان، کوچه رختشوی خانه  موقعیت زندان اسکندر در نقشه  حیاط زندان اسکندر، عکس از آرشیو لست سکند، ارسال از ساره سلطان‌پور بازار چهارسوق یزد همان‌طور که پیش‌تر اشاره کردیم، زمانی که در محله‌های قدیمی یزد قدم می‌زنید، بازارهای زیادی را می‌بینید. یکی از بهترین بازارهای قدیمی یزد که تاریخ دور و درازی دارد، بازار چهارسوق است. در نیمه دوم قرن هشتم هجری قمری یکی از شاهان مظفری دستور ساخت بازاری را صادر کرد که از 40 دکان و 4 راسته تشکیل می‌شد. این راسته‌ها، در چهارراهی به هم می‌رسیدند که یک گنبد با نورگیر و نقوش چشم‌نواز داشت. در حال حاضر، در این بازار انواع مغازه‌هایی را می‌بینید که اجناس سنتی می‌فروشند و پاتوق گردشگران ایرانی و خارجی هستند. بد نیست اشاره کنیم که بازار چهارسوق به بازار شاهی نیز معروف است. ساعت بازدید از بازار چهارسوق یزد: تمام ساعات روز قیمت بازدید از بازار چهارسوق یزد: رایگان آدرس بازار چهار سوق یزد: خیابان مسجد جامع یزد  موقعیت بازار چهارسوق یزد در نقشه  ردیفی از مغازه‌های بازار سنتی چهارسوق آب انبار شش بادگیر یزد  در هر محله‌ای از یزد، یک آب‌انبار با ویژگی‌های خاص خودش به چشم می‌خورد. حتی در گوردخمه‌های بیرون از شهر یزد هم آب‌انبار داریم؛ اما چیزی که بین همه این آب‌انبارها مشترک است، وجود بادگیرهایی برای تهویه هوا و خنک‌سازی آب درون آب‌انبار است. آب‌انباری که در یزد بازدیدش واجب است، آب‌انبار شش بادگیر نام دارد. تاریخ ساخت این آب‌انبار به دوران قاجار مربوط است. برخلاف سایر آب‌انبارهای معروف یزد، شش بادگیر، دو در ورودی دارد؛ اما متأسفانه امکان بازدید از داخل این آب‌انبار از هیچ کدام از این‌ در ها وجود ندارد و از بیرون باید آن‌ها را ببینید. ساعت بازدید از آب‌انبار شش بادگیر: تمام ساعات روز قیمت بازدید از آب‌انبار شش بادگیر: رایگان آدرس آب‌انبار شش بادگیر: خیابان دهم فروردین، کوچه شش بادگیر  موقعیت آب‌انبار شش بادگیر در نقشه  آب انبار شش بادگیر یزد، عکس از آرشیو لست سکند، شمیم مساجد و بقعه‌های شهر یزد در بین تمام شهرهای ایران، یزد به مردمان مؤمنش بیشترین شهرت دارد و حتی در تاریخ ورود اسلام به این شهر، القاب مختلفی مثل دارالعباد داده شد و هم اکنون نیز بسیاری از مردم، یزد را با عبارت «شهر قنوت و قنات» می‌شناسند. یکی از تجربیات نابی که در یزد انتظار شما را می‌کشد، تماشای تلفیق معماری اسلامی و کویری در خشت‌های مساجد یزد است. در اماکن مذهبی این شهر، در کنار بازدید، می‌توانید یک عبادت ناب را تجربه کنید. بقعه دوازده امام یزد اگر در لیست جاذبه های یزد در پی قدیمی‌ترین بنای شهر هستید، باز هم باید سراغ محله فهادان بروید. این بنا در نیمه اول قرن پنجم هجری ساخته شده است؛ با این حساب عمری هزارساله دارد. از آن جایی که این بقعه فاصله چندانی با زندان اسکندر و خانه لاری‌ها ندارد، همگی این دیدنی های یزد را می‌توانید در کمتر از 3 ساعت تماشا کنید. گفته می‌شود که هدف از ساختن چنین بنایی، برپایی یک مقبره بوده است و نام‌گذاری‌اش به دوران صفویان مربوط است. متأسفانه در حال حاضر امکان بازدید از داخل بقعه دوازده‌ امام وجود ندارد. ساعت بازدید از بقعه دوازده امام: تمام ساعات روز قیمت بلیط بقعه دوازده امام: رایگان آدرس بقعه دوازده امام: محله فهادان، کوچه رختشورخانه  موقعیت بقعه دوازده امام یزد  بقعه دوازده امام یزد، عکس از آرشیو لست سکند، فاطمه خرقه‌پوش مسجد جامع یزد موقع گردش در بافت تاریخی، یکی از مهم‌ترین مکان های دیدنی یزد که نباید از لیستتان جا بیفتد، مسجد جامع این شهر است. اول از همه بگوییم که تاریخ ساخت مسجد جامع یزد به حدود 900 سال پیش برمی‌گردد و گفته می‌شود که برپا کردن این شاهکار، حدود یک قرن به طول انجامیده است. اما آخرین تغییراتی که از این مسجد جامع می‌بینید، در دوران قاجار و مرمت‌های قرن حاضر انجام شده است. همچنین، بعضی از مورخان بر این باورند که در گذشتگان دور، موقعیت فعلی مسجد جامع، آتشکده‌ای برای زرتشتیان بوده است. عجایب معماری این مسجد، از تاریخ بلند بالای آن پیشی می‌گیرد. در بدو ورود به مسجد جامع یزد، دو مناره سربه‌فلک‌کشیده که فاصله کمی از هم دارند، نظرتان را جلب می‌کند. ارتفاع این مناره‌ها بیش از 50 متر است و به همین دلیل عنوان «بلندترین مناره‌های جفتی جهان» را به خود اختصاص داده‌اند. فضای درونی مسجد هم ایوانی بلند دارد که خنکای رنگ سبز و آبی کاشی‌هایش، گرمای یزد را از روانتان می‌زداید. توصیف ریزه‌کاری‌های این مسجد از حد توان هر قلمی خارج است؛ بنابراین در سفر به یزد بازدید از آن‌ را از دست ندهید. در آخر هم اشاره کنیم که مسجد جامع یزد یکی از بهترین جاهای دیدنی یزد در شب است زیرا پس از نماز مغرب هم می‌توانید از آن بازدید کنید. ساعت بازدید از مسجد جامع یزد: 8:00 تا 9:00 قیمت بازدید از مسجد جامع یزد: رایگان آدرس مسجد جامع یزد: خیابان امام خمینی، خیابان مسجد جامع یزد (روبه‌روی برج ساعت)  موقعیت مسجد جامع یزد  مسجد جامع، عکس از آرشیو لست سکند، فرزنه امینی‌زارع مسجد چهل‌محراب یزد چهل‌محراب هم یکی دیگر از قدیمی‌ترین مساجد و بهترین جاهای دیدنی یزد است که بیش از 800 سال عمر دارد. اگرچه در طول تاریخ اقدامات مختلفی برای بازسازی این مسجد صورت گرفته‌ است، اما اصلی‌ترین سوژه نام‌گذاری آن که کاشی‌های محرابی‌شکلش بوده‌اند، نابود شده و فقط 3 تای آن‌ها باقی مانده است. نسبت به معماری و تاریخ مسجد جامع یزد، چهل محراب، ساختار بسیار ساده‌ای دارد، اما حال‌وهوای خوب آن باعث شده که گردشگران در کنار بازدید از زندان اسکندر، سری هم به مسجد چهل‌محراب بزنند. ساعت بازدید از مسجد چهل‌محراب: از اذان صبح تا اذان مغرب قیمت بازدید از مسجد چهل‌محراب: رایگان آدرس مسجد چهل‌محراب: محله فهادان، کوچه مسجد چهل‌محراب   موقعیت مسجد چهل‌محراب در نقشه  مسجد چهل‌محراب مسجد حظیره مسجد حظیره یکی از مهم‌ترین مساجد یزد است که وقتی حرف از خاطرات و روزهای مهم این شهر می‌شود، نامش را می‌شنویم. مکانی که مسجد امروزی در آن برپا شده است، حدود شش قرن پیش، محلی برای عبادت، استراحت و اسکان فقرا بوده است و از نظر معماری، بنای مسجد سادگی خاصی داشت؛ اما چیزی که امروز از مسجد حظیره می‌بینیم، مربوط به نیم قرن پیش است. آیت‌الله صدوقی سرپرستی ساخت این مسجد را به عهده داشتند و روزهای بسیاری در این مسجد رفت‌وآمد کردند و در نهایت، خانه ابدی ایشان هم در همین مسجد قرار گرفت. ساعت بازدید از مسجد حظیره: 11:00 تا 21:00 (بازدید از شبستان، در اوقات نماز امکان‌پذیر است) قیمت بازدید از مسجد حظیره: رایگان آدرس مسجد حظیره: خیابان امام خمینی، روبروی کوچه نقیب اشرف  موقعیت مسجد حظیره در نقشه  مسجد حظیره، عکس از آرشیو لست سکند بقعه سید رکن‌الدین یزد یکی از جاهای دیدنی یزد در اطراف مسجد جامع، بقعه سید ‌رکن‌الدین است. این آرامگاه، یکی از بناهای تاریخی یزد محسوب می‌شود که زمان ساختنش به قرن هشتم هجری قمری بازمی‌گردد و در آثار ملی ایران ثبت شده است. از کاربرد‌های مهم این بقعه در گذشته، می‌توانیم به خانقاه، مدرسه، دارالشفا، کتابخانه و حتی رصدخانه اشاره کنیم. گنبد بزرگ و کاشی‌کاری‌های بی عیب‌ونقص از ویژگی‌های مهم این بنای دیدنی است، البته نباید فراموش کنیم که این محل چند مرحله مرمت را پشت سر گذاشته است. ساعت بازدید از بقعه سید رکن‌الدین: 9:30 تا 18:00 قیمت بازدید از بقعه سید رکن‌الدین: رایگان آدرس بقعه سید رکن‌الدین: خیابان مسجد جامع، کوچه سید رکن‌الدین   موقعیت بقعه سید رکن‌الدین در نقشه  بقعه سید رکن‌الدین یزد  جاذبه‌های مربوط به زرتشتیان یزد  اگر به کسب اطلاعات درباره آیین ایرانیان باستان علاقه دارید و می‌خواهید مراسم زرتشتیان را از نزدیک ببینید، یزد و کرمان بهترین گزینه‌های ممکن هستند. در ادامه، دو مورد از مهم‌ترین جاذبه‌های مربوط به یزدی‌ها را داریم که با بازدید از آن‌ها در حداقل زمان، بیشترین اطلاعات را در مورد این آیین کسب می‌کنید. اگر بازدید از اطراف یزد هم در برنامه‌های سفر شماست، می‌توانید به روستای مبارکه در تفت هم سر بزنید تا فرهنگ زندگی زرتشتیان را از نزدیک نظاره‌گر باشید. آتشکده بهرام یزد آتشکده بهرام یزد در ساختمانی قرار دارد که در سال 1313 بنا شد. عکس‌ها و ساختار جالب این ساختمان آن را به یکی از بهترین جاهای دیدنی یزد تبدیل کرده است. با بازدید از این مجموعه، شما با انواع مراسم زرتشتی‌ها آشنا می‌شوید، ضمن اینکه در قسمت زیرزمین موزه به یک آب انبار راه خواهید یافت که از نظر ساختار به بسیاری از آب انبارهای یزد شباهت دارد. اما جالب‌ترین قسمت آتشکده یزد، بهرام آتش مقدسی است که تماشای آن حسی وصف نشدنی را به شما هدیه می‌کند.  ورهَرام، آتشیست که شعله‌هایش 1500 سال، بی وقفه روشنایی‌بخش آتشکده‌های زرتشتیان بوده‌اند. طبق مستندات تاریخی، این آتش ابتدا در پارسِ دوران ساسانیان شعله‌ور شد و بعد از آن به مدت هفتصد سال در آتشکده ناهید پارس سوخت. بعدها به غار اشکفت یزدان اردکان انتقالش دادند و سی سال دیگر هم در این شهر شعله افروخت. سرانجام این آتش مقدس را به مکان فعلی‌اش آوردند. ساعت بازدید از آتشکده بهرام یزد: 7:30 تا 21:00 قیمت بازدید از آتشکده بهرام یزد: 15 هزار تومان آدرس آتشکده بهرام یزد: میدان مارکار، خیابان آیت الله کاشانی    موقعیت آتشکده بهرام یزد  آتشکده یزد موزه زرتشتیان یزد موزه تاریخ و فرهنگ زرتشتیان یزد که به «موزه ماکار» نیز شهرت دارد، در یک ساختمان قدیمی واقع شده که قدمتش به 80 سال می‌رسد. در گذشته از ساختمان این موزه به عنوان پرورشگاه کودکان بی‌سرپرست استفاده می‌کردند و در حال حاضر، حدود یک دهه است که یکی از ارزشمندترین کلکسیون‌های آشنایی با زرتشتیان یزد در آن نگهداری می‌شود. تقریباً هر وسایلی که پیروان زرتشت برای مراسمشان استفاده می‌کردند، در این موزه می‌بینید؛ ضمن اینکه تصاویر جذابی از هر مراسم، در کنار وسایل مربوطش وجود دارد. لازم به ذکر است که این موزه با آتشکده یزد فاصله کمی دارد و در کمتر از یک کیلومتر پیاده‌روی می‌توانید به آن دسترسی داشته باشید. ساعت بازدید از موزه زرتشتیان یزد: 10:00 تا 16:00 قیمت بازدید از موزه زرتشتیان یزد: 10 هزار تومان آدرس موزه زرتشتیان یزد: خیابان منتظر قائم، کوچه میلاد  موقعیت موزه زرتشتیان یزد در نقشه  موزه زرتشتیان، از بهترین جاهای دیدنی یزد برج‌های خاموشی (دخمه) یزد دخمه زرتشتیان یکی از عجیب‌ترین جاذبه های یزد است که در ارتفاعات منطقه صفائیه ساخته شده است. زرتشتیان مردگانشان را به نساسالارها (کارکنان دخمه) می‌سپردند تا آن‌ها را در برج خاموشی، که معرض دید پرندگان لاشخور بود، رها کنند. عجایب این مکان دیدنی یزد فقط در دخمه‌هایش نیست، بلکه در پایین ارتفاعات ساختمان‌های قدیمی بسیاری خواهید دید که محل اقامت کوتاه‌مدت خانواده درگذشتگان بوده است و حس کنجکاوی شما را برای کشف کردن اسرارشان بر می‌انگیزد. اگر دنبال جاهای دیدنی یزد در پاییز هستید، این جاذبه بسیار مناسب است، زیرا در فصل تابستان گرمای هوا امکان یک بازدید دقیق را به شما نمی‌دهد. ساعت بازدید از گور دخمه‌های یزد: 8:00 تا 17:00 قیمت بازدید از گور دخمه‌های یزد: 5 هزارتومان آدرس گور دخمه‌های یزد: جنوب شرقی یزد، منطقه صفائیه  موقعیت برج‌های خاموشی یزد   گوردخمه‌های یزد، عکس از آرشیو لست سکند، محمد سخن آخر در این مطلب برجسته‌ترین جاهای دیدنی یزد را معرفی کردیم و سعی بر این بود که در توضیحات، به بهترین فصل را برای بازدید از برخی از موارد اشاره کنیم. قبل از اینکه برنامه بازدید از این اماکن را بچینید، توجه داشته باشید که بسته به روزهای تعطیلی و فصل‌ بازدید، ممکن است ساعت کاری برخی از جاذبه های یزد تغییر کند، بنابراین حتماً قبل از بازدید، از اطلاعات این‌ چنینی مطلع شوید. اگر هم سابقه بازدید از شاهکارهای تاریخی و معماری یزد را داشته‌اید، می‌توانید تجربیاتتان را از طریق قسمت نظرات با سایر کابران لست سکند به اشتراک بگذارید.   تألیف: تیم نویسندگان لست‌سکند
https://lastsecond.ir/blog/10455-best-shiraz-attractions,جاهای دیدنی شیراز با چاشنی فرهنگ و فالودهشیراز از آن دست شهرهایی است که دیدنش برای هر کس می‌تواند یک خاطره کاملاً منحصر به فرد را ثبت کند، جاهای دیدنی شیراز به قدری متنوع است که هر سلیقه‌ای را دربربگیرد، هرچند اگر علاقه به شعر و ادبیات فارسی داشته باشید، این شهر برای شما جای دیگری است! مقصدی که احتمالاً همیشه دوست داشتید ببینید یا حداقل برای یک بار، در حافظیه تفألی به حافظ بزنید! اما تصور نکنید که با رفتن به شیراز قرار است تنها از مقبره این شاعران پر آوازه دیدن کنید.  این شهر به واسطه اهمیتی که در طول تاریخ داشته است، مکان‌های دیدنی بسیاری را در خود جای داده، از مساجد و بناها گرفته تا زیباترین باغ‌های ایرانی. ما در این مطلب از مجله لست‌سکند تلاش کردیم تا لیست پر و پیمانی از جاهای گردشگری شیراز را برای شما آماده کنیم. لیستی از مهم‌ترین جاذبه‌هایی که بدون دیدن آن‌ها نباید شیراز را ترک کنید تا جاهایی که شاید کمتر نامش به گوش شما خورده باشد. پس اگر می‌خواهید برای سفر به شیراز برنامه بریزید و هر روزتان در این شهر را با دیدن اماکن دیدنی شیراز بگذرانید، این مطلب را از دست ندهید.  آنچه در ادامه مطلب خواهید خواند  باغ های دیدنی شیرازباغ ارم شیرازباغ جهان‌نما شیرازباغ دلگشا شیراز باغ عفیف آباد شیرازنارنجستان قوامباغ ایلخانی شیراز مساجد دیدنی شیرازمسجد وکیل مسجد نصیر الملک حرم شاهچراغمسجد مشیرالملک مدرسه خان مقبره‌ها و عمارت‌های شیراز حافظیه سعدیهمقبره خواجوی کرمانی بی‌بی دختران  باباکوهی خانه زینت الملک خانه فروغ الملک شیراز عمارت شاپوری دیدنی های تاریخی و فرهنگی شیرازدروازه قرآن گهواره دید شیرازبازار وکیل حمام وکیل آب انبار وکیل ارگ کریمخانی جاهای دیدنی کمتر شناخته شده شیرازقصرالدشتموزه تاریخ طبیعی و تکنولوژی باغ های دیدنی شیراز مگر می‌شود به شیراز رفت و در باغ‌هایش قدم نزد؟ باغ‌ها، از اصلی‌ترین جاهای دیدنی شیراز  هستند. باغ‌هایی که هرکدام گوشه‌ای از تاریخ را به دوش می‌کشند و تنها خدا می‌داند که چه کسانی در این باغ‌ها قدم زده‌اند یا اینکه چه تصمیمات مهمی در طول تاریخ در این مکان‌ها گرفته شده است. در این قسمت به سراغ باغ‌های شیراز می‌رویم و از تاریخچه و آنچه که در آنجا انتظار شما را می‌کشد، می‌گوییم. باغ ارم شیراز باغ ارم شیراز اولین باغی است که پس از رسیدن به این شهر، بیشتر شیرازی‌ها دیدنش را به شما پیشنهاد می‌کنند. شاید حتی بتوان گفت که این باغ، بزرگ‌ترین باغ شیراز است. البته این روزها باغ ارم کاربر دیگری هم دارد و حالا به عنوان باغ گیاه‌شناسی شهر شناخته می‌شود. باغی بزرگ با عمارتی دیدنی در میانش که به سبک باغ‌های ایرانی ساخته شده است. توصیف باغ ارم از دو سده پیش آمده است و به نظر می‌رسد که این باغ و چند باغ مشهور دیگر در همین حوالی، قدمتی حتی بیشتر از ارم داشته باشند. اما در هرحال ماجرای باغ ارم از این قرار بوده که در دوران ناصری، حسنعلی نصیرالملک باغ را خرید و عمارت زیبایش را در آن ساخت، عمارتی سه‌طبقه با کاشی‌کاری‌ها و حوض و داستان‌هایی از ادبیات ایران و قرآن. این عمارت امروز یک موزه زیبا را هم در خود جای داده است، موزه سنگ و گوهر دریای نور. اما از فضای اصلی باغ نباید غافل شد. شاید در بدو ورود حوض بزرگ و عمارت نظر شما را جلب کند؛ اما تنوع و قدمت درختان انکار نشدنی است، از طرف دیگر، وسعت این باغ به‌اندازه‌ای است که حتی در زمان‌های شلوغی، مثلاً در اردیبهشت‌ماه هم می‌توانید گوشه‌ای خلوت در آن پیدا کنید و این از مزیت‌های مهم باغ ارم است. آدرس باغ ارم: میدان ارم، بلوار ارم، خیابان ارم ساعت بازدید باغ ارم : 8 صبح تا 8:30 شب قیمت بلیط باغ ارم: 5 هزارتومان   موقعیت دقیق باغ ارم  باغ ارم از مهم‌ترین جاهای دیدنی شیراز  دورنمای باغ ارم از اماکن دیدنی شیراز باغ جهان‌نما شیراز  اگر می‌خواهید در یک روز، فقط باغ‌ها را به عنوان مراکز دیدنی شیراز  ببینید، می‌توانید بعد از ارم به جهان نما بروید و مسیر نسبتاً سرراستی طی کنید. این باغ هم از باغ‌های بسیار قدیمی شیراز است که در فاصله خیلی کمی از حافظیه قرار گرفته و بسیاری از افراد در یک زمان از هر دو جای دیدنی شیراز بازدید می‌کنند. تاریخچه باغ جهان‌نمای شیراز به قرن هشتم بازمی‌گردد. در آن زمان این باغ به قدری زیبا و دیدنی بود که در برخی کتاب‌ها با نام زینت الدنیا از آن نام برده‌اند؛ اما در زمان کریمخان در این باغ عمارتی کلاه فرنگی با ۸ ضلع ساخته شد. اهمیت این عمارت و باغ در دوران قاجار تا اندازه‌ای بود که در آن از دیپلمات‌ها و سفیران دیگر کشورها پذیرایی می‌شده است. وسعت این جای دیدنی شیراز به نزدیک 3 هکتار می‌رسد، مانند اکثر باغ‌های شیراز از معماری سبک باغ ایرانی تبعیت می‌کند و قرینگی عناصر باغ حس آرامش خاصی به آن داده است. پیشنهاد ما به شما این است که حتی اگر قصد بازدید از باغ جهان نما به صورت اختصاصی را ندارد، حتماً در زمان بازدید از حافظیه سری به جهان نما بزنید. آدرس باغ جهان نما: ضلع شرقی خیابان، حافظ (دروازه قرآن)، بالاتر از میدان حافظیه، باغ جهان نما ساعت بازدید از باغ جهان نما: :8:30 صبح تا 8:30 شب قیمت بلیط باغ جهان نما : 3هزار تومان برای گردشگران داخلی و 15 هزار تومان برای گردشگران خارجی  موقعیت دقیق باغ جهان نما   باغ جهان نما از مکان های دیدنی شیراز باغ دلگشا شیراز بیاید مسیرمان از سمت باغ جهان نما ادامه دهیم و به سراغ دیگر جاهای دیدنی شیراز برویم. در ادامه این راه، به باغ دلگشا می‌رسیم. باغی مربوط به دوران ساسانی با درختان نارنج که شهر را در بهار پر از بوی نارنج می‌کند. بد نیست بدانید عمارتی که در باغ دلگشا وجود دارد، به دوران زندیه می‌رسد، عمارت کلاه فرنگی در اصل کلکسیونی قابل بازدید از اشیای قدیمی مانند رادیو، دوچرخه و حتی کبریت است! اگر دوست دارید برنامه‌ای برای دیدن این باغ جذاب داشته باشید، بهتر است هم‌زمان با دیدن این باغ، بازدید از آرامگاه سعدی هم برنامه ریزی کنید، چرا که این دو در فاصله بسیار کمی از هم قرار دارند و شما می‌توانید این دو  جای دیدنی شیراز را در یک زمان ببینید. آدرس باغ دلگشا: دامنه کوه فهندژ ، شمال شرق شیراز، انتهای خیابان بوستان، جنب آرامگاه سعدی ساعت بازدید باغ دلگشا:  8 صبح تا 11  شب قیمت بلیط باغ دلگشا:  2هزار تومان برای گردشگران ایرانی و 15 هزار تومان برای گردشگران خارجی    موقعیت دقیق باغ دلگشا   باغ دلگشا از بهترین جاهای گردشگری شیراز  باغ عفیف آباد شیراز از بین جاهای گردشگری شیراز، ندیدن باغ عفیف آباد کم لطفی بزرگی محسوب می‌شود. عفیف آباد از آن دست جاهای دیدنی شیراز است که برای فرار از شلوغی دیگر اماکن می‌توان به آن پناه برد. مانند بقیه باغ‌های شیراز، عفیف آباد عمارت زیبایی را در خود جای داده است و درست مقابل آن یک زمین بزرگ وجود دارد که گویا قبلا زمین چوگان بوده است. به غیر از قدم زدن در باغ و لذت بردن از درختان پر سن و سالش، بد نیست بدانید که این باغ، امروز موزه نظامی هم هست و می‌توانید در بخشی از آن ادوات نظامی که در دوران قدیم در ایران استفاده شده است را ببینید. ساخت باغ عفیف آباد به دوران صفویه باز می‌گردد و وسعتی حدود 127 هزار متر دارد. در جایی که امروز عمارت زیبای آن قرار گرفته، یک قلعه سنگی به نام قلعه گلشن وجود داشت. این قلعه تا دوران قاجار تقریباً از بین رفته بود؛ اما در زمان قاجار یکی از خاندان‌های بزرگ شیراز باغ را خریداری کرد و عمارت کنونی را در آن ساخت. در زمان پهلوی، وارثان قوام الملک آن را به فرح پهلوی هدیه کردند؛ اما در نهایت باغ به ارتش پهلوی رسید و پس از مرمت هم همچنان در اختیار ارتش باقی ماند به همین دلیل هم امروز موزه ادوات نظامی در آن برپاست. آدرس باغ عفیف آباد: انتهای خیابان عفیف آباد، نزدیک به خیابان ستارخان ساعت بازدید باغ عفیف آباد:  8 صیح تا 11  شب قیمت بلیط باغ عفیف آباد: 5 هزارتومان   موقعیت دقیق باغ عفیف آباد  باغ عفیف آباد از دیدنی های شیراز  زمین چوگان باغ عفیف آباد، یک جای دیدنی شیراز نارنجستان قوام  یکی از بهترین جاهای دیدنی شیراز، باغ نارنجستان قوام است. البته شاید لفظ باغ خیلی برای این مراکز دیدنی شیراز درست نباشد، چرا که به نسبت دیگر باغ‌های شهر وسعت کمتری دارد. اما معماری باغ و عمارت آن را به یکی از منحصربه‌فردترین جاهای دیدنی شیراز بدل کرده است. این مکان در زمان حکومت قاجار محل زندگی حاکم شیراز بوده است و همان‌طور که از نامش پیداست به وسیله خاندان قوام ساخته شده است. در این باغ تعداد زیاد درختان نارنج باعث شده تا مردم آن را نه فقط یک باغ، بلکه به عنوان نارنجستان بشناسند. شما باید بدانید که به محض ورود به نارنجستان قوام طراوت درختان و زیبایی آب نماهایی که در کل باغ جریان دارد، شگفت‌زده می‌شوید. آدرس نارنجستان قوام: خیابان لطفعلی‌خان زند، نرسیده به خیابان زینبیه ساعت کار نارنجستان قوام: 8 صبح تا 9 شب قیمت بلیط نارنجستان قوام: 10 هزار تومان   موقعیت دقیق نارنجستان قوام  نارنجستان قوام از جمله جاهای دیدنی شهر شیراز  باغ ایلخانی شیراز باغ ایلخانی یکی از دیدنی های شیراز است که ارتباطی به دوره ایلخانی ندارد؛ بلکه از یادگاران دوران حکومت قاجار است و تنها دلیل این نام‌گذاری آن است که صاحب آن، ایلخان قشقایی محمد قلی‌خان بوده است. این باغ در منطقه بافت سنتی شیراز (سنگ سیاه) قرار گرفته است. از طرف دیگر، اگر به معماری آن دوره علاقه دارید، باید بدانید که عمارتی زیبا نیز در میان این باغ وجود دارد که دیدنش خالی از لطف نیست. وسعت باغ ایلخانی به 3500 متر می‌رسد و درختان کهنسال و تنومند آن یکی از دیدنی ترین مکان های دیدنی شیراز را ساخته‌اند. بنابراین پیشنهاد ما به شما این است که برای گردش در شیراز، زمان کافی فراهم کنید تا اگر قرار است در سفر شما به این سوال که جاهای دیدنی شیراز کجاست، پاسخ داده شود و تنها به چند جاذبه کلی اشاره نکنید. آدرس باغ ایلخانی: خیابان لطفعلی خان زند، بلوار دستغیب، کوچه سنگ سیاه، نزدیک بقعه بی بی دختران ساعت کار باغ ایلخانی: 9 صبح تا 5 بعدازظهر قیمت بلیت باغ ایلخانی: 3 هزار تومان  موقعیت دقیق باغ ایلخانی   باغ ایلخانی از جاهای دیدنی شیراز در محله سنگ سیاه  مساجد دیدنی شیراز اگر به لیست جاهای دیدنی شهر شیراز نگاهی بیندازید، متوجه می‌شوید که درست مانند دیگر شهرهای ایران، بخش مهمی از دیدنی های شیراز را اماکن مذهبی تشکیل داده‌اند. در شهر شیراز مساجدی با شهرت جهانی وجود دارد که هر سال گردشگران بسیاری را به این شهر می‌کشاند. مساجدی که هر کدام می‌تواند یک شاهکار معماری ایرانی باشد. در این قسمت، تعدادی از مهم‌ترین و مشهورترین مساجد شیراز را معرفی می‌کنیم. مسجد وکیل  مسجد وکیل شیراز در بین مساجد این شهر شاید از مهمترین اماکن دیدنی شیراز باشد. این مسجد بخشی از مجموعه وکیل است. قدمتش به دوره زندیه بازمی‌گردد و به نظر می‌رسد که کریمخان‌زند در دوران حکومت خود، بناهای ارزشمندی را در شهر شیراز ساخته باشد که یکی از آن‌ها مسجد وکیل است، مسجدی که مساحتش به 11 هزار متر می‌رسد.  باید گفت که کافی است کمی اهل لذت بردن از معماری ایرانی باشید تا با دیدن این مسجد بتوانید چند ساعتی را در آن قدم بزنید و لذت ببرید؛ اما چند نکته کاربردی برای دیدن این مسجد که نباید فراموش کنید این است که نیازی نیست در زمان بازدید از باغ‌ها و عمارت‌ها به سراغ آن بروید، بهتر است دیدن کل مجموعه وکیل را در یک زمان قرار دهید تا در زمان صرفه‌جویی بیشتر کنید. نکته دیگری که نباید درخصوص این مسجد فراموش کرد، این است که بخش مهمی از مسجد وکیل همچنان کاربری یک مسجد را دارد و بهتر است در زمان بازدید مراقب برهم خوردن آرامش نمازگزاران هم باشید.  آدرس مسجد وکیل: خیابان زند، خیابان پبروزی، خیابان فرهنگ، خیابان طالقانی، بازار وکیل، انتهای راسته شمشیرگرها ساعت بازدید مسجد وکیل:  8 صیح تا 6 بعدازظهر قیمت بلیت مسجد وکیل : 5 هزارتومان    موقعیت دقیق مسجد وکیل   شبستان مسجد وکیل از جاهای گردشگری شیراز مسجد نصیر الملک دومین مسجدی که در شیراز شهرت جهانی دارد، مسجد نصیرالملک است. این مسجد را در جهان بیشتر به نام مسجد صورتی می‌شناسند و عمده شهرت این جای دیدنی شهر شیراز به دلیل بازتاب نوری است که از شیشه‌های رنگی مسجد می‌تابد و می‌تواند نظر هر بیننده‌ای را جلب کند. این مسجد در سال 1255 هجری شمسی ساخته شده است و استفاده از رنگ‌های متفاوت در کاشی‌کاری‌هایش بنای این مسجد را  منحصربه فرد کرده است. مسجد نصیرالملک برای علاقمندان به عکاسی، ارزش خاصی دارد و فرصت خوبی برای ثبت یک قاب ویژه است. پیشنهاد ما به شما این است که برای دیدن بهترین حالت از بازتاب نور کمی پیش از ظهر به مسجد بروید و از نمای زیبای شبستان این مسجد استفاده کنید. مسئله دیگری که حتماً در زمان بازدید باید در نظر بگیرید، اجبار استفاده از چادر هنگام بازدید از مسجد است. در این مسجد برخلاف بسیاری از مساجد تاریخی دیگر، در زمان بازدید شما باید پوشش چادر را راعایت کنید که در همانجا در اختیار شما قرار می‌گیرد. آدرس مسجد نصیرالملک : محله گودعربان، خیابان لطفعلی خان زند، کوچهٔ نصیرالملک ساعت بازدید مسجد نصیرالملک:  8 صبح تا 7بعدازظهر در نیمه اول سال و 8 صبح تا 5 بعدازظهر در نیمه دوم سال قیمت بلیت مسجد نصیرالملک: 5 هزارتومان  موقعیت دقیق مسجد نصیرالملک  مسجد نصیرالملک از جاهای دیدنی شیراز با شهرت جهانی  حیاط مسجد نصیرالملک، یکی از جاهای دیدنی و تاریخی شیراز   حرم شاهچراغ  شاهچراغ نامی است که بر آرامگاه احمد بن موسی کاظم (ع) برادر امام موسی کاظم (ع) گذاشته‌اند. این مقبره در دوران اتابکان فارس یعنی قرن ششم هجری ساخته شده است؛ اما با گذشت زمان و به تدریج این حرم توسعه پیدا کرد و مدرسه، محل استراحت و گنبدی بزرگ به آن اضافه شد. این آرامگاه به دلیل اهمیتی که دارد یک از قطب‌های گردشگری مذهبی و از جاهای دیدنی مهم شیراز حساب می‌آید. در این حرم به غیر بخش ضریح و محل دفن امامزاده بخش‌های دیگری مانند کتابخانه و موزه هم وجود دارد. البته باید گفت که حرم به تنهایی و بدون درنظرگرفتن ارزش معنوی، از نظر معماری هم ارزشمند است؛ کاشی‌کاری‌ها، خطاطی‌هایی که در گوشه‌گوشه آن دیده می‌شود، می‌تواند برای هر بازدیدکننده‌ای جذاب باشد. اگر سری به حرم شاهچراغ و مکان های گردشگری شیراز در اطراف آن سری زدید، فراموش نکنید که اطراف این بقعه پر از جاهای دیدنی شیراز است که برخی از آن‌ها تم مذهبی دارد و برخی دیگر خانه و عمارت‌های تاریخی هستند. یکی از این جاهای دیدنی که در حاشیه حرم شاهچراغ قرار گرفته، مسجد جامع عتیق است. این مسجد که ضلع غربی‌اش به آستان شاهچراغ متصل شده، کهن‌ترین مسجد شیراز محسوب می‌شود و در زمان صفاریان ساخته شده است.  آدرس حرم شاهچراغ: خیابان لطفعلی خان زند، خیابان احمدی ساعت کار حرم شاهچراغ: 24 ساعته قیمت بلیت حرم شاهچراغ: رایگان  موقعیت دقیق حرم شاهچراغ  حرم شاهچراغ مراکز دیدنی شیراز   کهن‌ترین مسجد از جاهای دیدنی شیراز مسجد مشیرالملک مناطق دیدنی شیراز در بافت تاریخی شهر به جز بناهای مربوط به دوران زندیه، در بسیاری از موارد مربوط به دوره قاجار می‌شود. یکی از این جاهای دیدنی شیراز مسجد مشیرالمک است. مسجد مشیرالملک مانند بسیاری از مسجدهای تاریخی ایران با کاشی‌کاری‌های خاص و شبستان‌های زیبا، محل خوبی برای آرامش گرفتن است. این مسجد یک ساعتِ جذاب هم دارد که پیش‌تر صدای زنگ آن را می‌شد در اکثر نقاط شهر شنید؛ اما حالا با این شلوغی و وسعت شهر، شنیدن صدای زنگ یک ساعت حدوداً ۲۰۰ساله، کار ساده‌ای نیست!  آدرس مسجد مشیر: محلۀ سنگ سیاه، خیابان قاآنی، کوی دربند مشیر و کنار بازارچه ارمنی‌ها  ساعت کار مسجد مشیر: 9 صبح تا 5 بعدازظهر قیمت بلیت مسجد مشیر: 3 هزار تومان   موقعیت دقیق مسجد مشیرالملک  مسجد مشیرالملک از جاهای دیدنی شیراز که کمتر شناخته شده است  مدرسه خان   مدرسه خان از آن اماکن دیدنی شیراز است که شاید مسجد نباشد؛ اما بیشتر به عنوان یک مکان معنوی با زمینه مذهبی، این مدرسه در دوران صفوی ساخته شد و یکی از دلایلی که اهمیت آن را بالاتر می‌برد، وجود اساتید بزرگی مانند ملاصدرا در آن است. در گذشته، این مدرسه صد حجره داشته، هر چند که امروز تعداد زیادی از آن‌ها باقی نمانده است. نکته حائز اهمیت دیگری که درباره مدرسه خان باید به آن توجه کرد، شکل معماری و استفاده از خطاطی در سراسر بناست که آن را بسیار پر اهمیت کرده است. آدرس مسجد خان: محله اسحاق بیگ، خیابان لطفعلی خان، سه‌راه احمدی ساعت کار مسجد خان: 7 صبح تا 1 بعدازظهر و 2:30 بعدازظهر تا 6 بعدازظهر قیمت بلیط مدرسه خان: 3 هزار تومان  موقعیت دقیق مدرسه خان  مدرسه خان، جاهای دیدنی و تاریخی شیراز و محل تدریس ملاصدرا مقبره‌ها و عمارت‌های شیراز  تعداد بالای مکان های گردشگری شیراز از مهم‌ترین نقاط قوتش است. این شهر قرن‌هاست که خانه اهالی ادب و فرهنگ بوده است و از همین رو، تقریباً هیچ نقطه‌ای از شهر نیست که نشانی از فرهنگ و ادب نداشته نباشد؛ اما برخی از عمارت‌ها و مقبره‌ها شهرت جهانی دارند و برخی دیگر تنها برای کسانی اهمیت دارد که به صورت تخصصی به فرهنگ یا تاریخ علاقه دارند. این بار در مقبره‌ها و خانه‌های تاریخی شیراز قدم می‌زنیم تا هم با حال و هوای این جاهای دیدنی شیراز آشنا شویم و هم با در دست داشتن اطلاعات بیشتر، مقصدهای سفر آینده را ساده‌تر انتخاب کنیم. حافظیه  اصلاً مگر می‌شود پا به شیراز گذاشت و سری به حافظیه نزد؟ اگر از کسانی که چندین بار به شیراز سفرکرده‌اند بپرسیم جاهای دیدنی شیراز کجاست احتمالاً پرتکرارترین جوابی که می‌شنوید، حافظیه است. لازم نیست حتماً علاقهٔ خاصی به ادبیات داشته باشید تا فضای حافظیه شما را به خودش جلب کند. کافی است کمی قدم‌هایتان را آهسته کنید و به صدای آوازی که در آن می‌پیچد گوش کنید. از تاریخچه و معماری این مجموعه، حرف‌های زیادی می‌توان زد؛ اما از آنجایی که قرار نیست در این مطلب طولانی و با جزئیات از حافظیه بگوییم چند نکته جذاب از آن را باهم بررسی می‌کنیم. شاید بد نباشد که بدانید آرامگاهی که امروز به عنوان آرامگاه حافظ شیرازی می‌بینید طراحی یکی از مشهورترین معماران به نام آندره گدار است! یا شاید هم جالب‌تر این باشد که بدانید گنبد زیبای آن از ابتدا به رنگ سبز نبوده و به دلیل استفاده از مس در طول سال‌های طولانی در مجاورت رطوبت هوا به این رنگ درآمده است. آدرس حافظیه: حدفاصل چهارراه ادبیات و چهارراه حافظیه، رو‌به‌روی ورزشگاه حافظیه ساعت کار حافظیه: در نوروز اغلب به صورت 24 ساعته باز است و سایر روزهای سال 8 صبح تا 10 شب قیمت بلیت حافظیه: 5 هزار تومان   موقعیت دقیق مقبره حافظ  حافظیه مشهورترین جای دیدنی شیراز  سعدیه دیگر مکان گردشگری شیراز که دیدنش را نباید به هیچ وجه از دست داد، سعدیه است که آرامگاه شاعر قرن ششم است این مقبره هم مانند حافظیه صاحب باغ بزرگی است و از بخش‌های مختلفی تشکیل شده است. اما مهم‌ترین بخش آن بنای مقبره است. معماری این بنا تلفیقی از معماری مدرن و سنتی ایران است و از این رو درخور توجه است. این مقبره به غیر از فضای دل‌انگیز و معماری جذاب آرامگاه، جاهای دیدنی دیگری هم دارد که در میان افراد شهرت دارد، مثلاً آب انبار و حوض ماهی‌های آن که پیشنهاد می‌کنیم حتماً سری به آب بزنید و ترجیحا یکی از سرد نوش‌های ویژه کافه‌اش را در فضای مطبوع، امتحان کنید.  در حوض ماهی‌های سعدیه بیشتر از ماهی، سکه پیدا می‌کنید که به باور بسیاری از افراد سکه انداختن در این حوض باعث برآورده شدن آرزو می‌شود. گفته می‌شود که تا همین 50 سال پیش حداقل سه حوض ماهی در شیراز وجود داشت و به گفته برخی حتی پیش از زمان سعدی آب این چاه‌ها که از زیر کوه سعدی و چشمه‌های آن آبش سرچشمه می‌گیرد، برای مردم مقدس بوده است. آدرس سعدیه: انتهای خیابان بوستان، مجاور باغ دلگشا ساعت کار سعدیه: 8 صبح تا 8:30 شب قیمت بلیت سعدیه: 5 هزار تومان   موقعیت دقیق آرامگاه سعدی   مقبره سعدی دومین جای دیدنی شیراز درمیان مقبره شاعران بزرگ شهر مقبره خواجوی کرمانی  شهر شیراز به قدری در بحث ادب و فرهنگ شهره خاص و عام بود که نه فقط خانه و آرامگاه ادیبان و شاعران همین شهر بود؛ بلکه گاهی هم میزبان ادیبانی از نقاط دیگر ایران بوده است. خواجوی کرمانی یکی از شاعران قرن هفدهم است که در طول زندگی‌اش به شهرهای مختلفی سر زده است، یکی از این شهرها هم شیراز بود که دست بر قضا خانه ابدی او شد. امروز آرامگاه خواجوی کرمانی به یکی از جاهای دیدنی شیراز تبدیل شده است. این آرامگاه در دامنه کوه قرار گرفته و فاصله کمی با دروازه قرآن دارد. آدرس مقبره خواجوی کرمانی: در دامنه کوه صبوی و در ابتدای جاده شیراز، اصفهان ساعت کار خواجوی کرمانی: 8 صبح تا 12 شب قیمت بلیت خواجوی کرمانی: 3 هزار تومان    موقعیت دقیق آرامگاه خواجوی کرمانی  مقبره خواجوی کرمانی در بخشی از مناطق گردشگری شیراز بی‌بی دختران  نام این آرامگاه را احتمالاً با وجود این همه جاذبه شیراز، کمتر شنیده باشید؛ اما دیدن بی‌بی دختران می‌تواند برای هر گردشگری جالب باشد. این مقبره در نزدیکی مسجد ایلخانی است و بقعه  بی‌بی خدیجه نوه امام سجاد است و جدا از اهمیتی که این آرامگاه از به لحاظ معنوی و مذهبی دارد، به دلیل سابقه تاریخی و باورهای مردم شیراز هم می‌تواند جالب باشد. مثلاً بد نیست بدانید که در گذشته برای باور بودند که دختران دم بخت با بستن نخ و پارچه به ضریح، خوشبخت می‌شوند و در واقع علت نام‌گذاری بقعه هم همین است. آدرس مقبره بی بی دختران: ابتدای بلوار شهید دستغیب، جنب بیت العباس ساعت کار بی بی دختران: 5:30 صبح تا 12 شب قیمت بلیط بی بی دختران: رایگان  موقعیت دقیق بی‌بی دختران   آرامگاه بی بی دختران از جاهای دیدنی شهر شیراز که چندان شناخته شده نیست  باباکوهی  یکی از جاهای دیدنی شیراز که شهرت کمتری در بین گردشگران دارد، آرامگاه باباکوهی است. این آرامگاه در اصل متعلق به علی ابن باکویه است که به بابا کوهی شهرت دارد. او یکی از عرفای مشهوری بوده که برای تحصیل به شیراز آمد و در همین شهر ماندگار شد. بد نیست بدانید که او هم دوره بزرگانی مانند ابوسعید ابوالخیر و خواجه عبدالله انصاری بوده است. از قسمت‌های جذاب باباکوهی تندیس طاووس آن است. این تندیس روی به روی دروازه قرآن نصب شده و به نظر می‌رسد که در حال خوش‌آمدگویی به مسافرانی است که به شهر می‌آیند. به دلیل نزدیکی این مکان‌ های دیدنی شیراز  بهتر است دروازه قرآن باباکوهی، مقبره خواجوی کرمانی را در یک زمان ببینید. آدرس باباکوهی: در رشته کوه های شمالی شهر شیراز و در سمت چپ دروازه قرآن ساعت کار باباکوهی: 24 ساعته قیمت بلیط باباکوهی: رایگان  مقبره باباکوهی  مقبره باباکوهی یکی از جاهای دیدنی شیراز  خانه زینت الملک یکی از خانه‌های دیدنی شیراز که در همسایگی نارنجستان قوام، خانه زینت الملک است که قدمتش به دوران قاجار بازمی‌گردد؛ اما این خانه زیبا فقط یک عمارت تاریخی نیست بلکه به عنوان موزه مادام توسو (موزه‌ای که مجسمه و عروسک‌های شخصیت‌های تاریخی و مشهور هر شهر یا کشور را در آن می‌توانید پیدا کنید.) علت نام‌گذاری آن هم این بود که این خانه محل زندگی زینت‌الملک قوامی بود که در آن زمان نه فقط از اشراف، بلکه از خیرین به نام شیراز بوده است. جالب است بدانید که نارنجستان قوام از طریق یک راهروی زیرزمینی به خانه زینت الملوک وصل شده است.  آدرس خانه زینت الملک: خیابان لطفعلی‌خان زند، مجاور باغ نارنجستان قوام ساعت کار خانه زینت الملک: 8صبح تا 7بعدازظهر قیمت بلیط خانه زینت الملک: 3 هزارتومان  موقعیت دقیق خانه زینت الملک   خانه زینت الملک از زیباترین جاهای دیدنی شیراز  خانه فروغ الملک شیراز اگر علاقه به دیدن عمارت‌های تاریخی دارید، گشت‌وگذار در شیراز برای شما بسیار لذت‌بخش خواهد بود. به دلیل اهمیت ویژه این شهر در تاریخ، عمارت‌های مختلفی از دوران مختلف تاریخی در آن پیدا می‌شود. خانه فروغ الملک شیرازی مربوط به دوران قاجار است و از آن دست جاذبه‌هایی است که یک بعدازظهر پس از گشت‌وگذار در بافت تاریخی، سری به آن بزنید. خانه فروغ الملک هرچند شاید کوچک‌تر از عمارت‌های دیگری باشد که باغچه‌هایشان دیدنی است؛ اما دو حیاط کوچک و زیبا در وسط خانه دیده می‌شود که بهترین جا برای وقت گذراندن است. از طرف دیگر، باید بدانید که این خانه هم قرار نیست تنها کاربری مسکونی داشته باشد؛ بلکه امروز به عنوان خانه هنر مشکین فام شناخته می‌شود که در آن می‌توانید آثار هنری خانواده مشکین فام و همین‌طور آثار دیگری از هنرمندان معاصر را در آن پیدا کنید. آدرس خانه فروغ الملک: بلوار آیت الله دستغیب، محله سنگ سیاه، پشت امامزاده بی ‌بی دختران ساعت کار خانه فروغ الملک: 8صبح تا 7بعدازظهر قیمت بلیط خانه فروغ الملک: 3 هزارتومان   عمارت شاپوری عمارت شاپوری یکی از دیدنی‌ترین عمارت‌ها و یکی از مکان های دیدنی شیراز است که البته سابقه تاریخی چندانی ندارد. این عمارت زیبا مربوط به دوران پهلوی است و مانند سایر عمارت‌های ارزشمند شیراز، توسط یکی از خاندان‌های قدرتمند شهر ساخته شده است. این عمارت دو طبقه از سبک و سیاق معماری زمان قاجار پیروی می‌کند و کمابیش ظاهری متفاوت نسبت به دیگر ساختمان‌های مشهور شیراز دارد. عمارت شاپوری امروز بیشتر به عنوان رستوران و کافی‌شاپ استفاده می‌شود و شما می‌توانید از چای خوردن در حیاط زیبای عمارت و تماشای این بنای جذاب لذت ببرید.  آدرس عمارت شاپوری: در خیابان کریم‌خان زند، خیابان انوری، تقاطع اهلی ساعت کار عمارت شاپوری: 9 صبح تا 12 شب قیمت بلیط عمارت شاپوری: 3 هزارتومان    موقعیت دقیق عمارت شاپوری  عمارت شاپوری از بهترین مناطق دیدنی شیراز  دیدنی های تاریخی و فرهنگی شیراز اگر تا این بخش از مطلب همراه ما بوده باشید، می‌دانید که باهم در میان باغ‌ها و عمارت‌ها قدم زدیم، به مقبره بزرگان سری زدیم و اماکن مذهبی را شناختیم؛ اما با وجود تعداد زیاد جاذبه‌ها، این‌ها همه شیراز نیست! برای دیدن جاهای دیدنی شیراز باید کمی صبور بود. بی‌دلیل نیست که این شهر را به نام شهر ادب و فرهنگ می‌شناسند. وجب‌به‌وجب شیراز پر از دیدنی‌های تاریخی و فرهنگی است. ما هم در ادامه به سراغ دیگر دیدنی ‌های شیراز می‌رویم، جاذبه‌هایی از جنس تاریخ و فرهنگ. دروازه قرآن   شیراز در گذشته 6 دروازه داشته است که امروز تنها یکی از آن‌ها باقی مانده است. احتمالاً شما هم حداقل یک بار نام دروازه قرآن را شنیده‌اید؛ اما آیا می‌دانید چرا به آن دروازه قرآن می‌گویند؟ این جاذبه شیراز در زمان عضدالدوله دیلمی ساخته شد و علت شهرتش به دروازه قرآن، وجود قرآنی بود که در بالای دروازه به منظور حفظ مسافران از بلایا روی آن گذاشته شده بود. هرچند که این بنا یکبار در سال 1315 با دینامیت نابود شد؛ اما به همت یکی از بازرگانان شهر، دوباره ساخته شد. امروز دروازه قرآن یکی از المان‌های شهری شیراز به حساب می‌آید.   آدرس دروازه قرآن: بلوار امام رضا (ع)، بین نعمت الله صادقی و میدان قرآن ساعت کار دروازه قرآن: 24 ساعته  قیمت بلیط دروازه قرآن: رایگان           موقعیت دقیق دروازه قرآن  دروازه قرآن در ورودی شهر ازمناطق دیدنی شیراز  گهواره دید شیراز اکثر جاهای دیدنی شیراز در شهر و با دسترسی ساده‌ای قرار گرفته‌اند؛ اما این بار قرار است از جاذبه‌های سخت‌تری بگوییم، جاذبه‌هایی که به‌اندازه تخت جمشید و نقش رستم از شهر دور نیستند؛ اما برای دسترسی به آن‌ها باید کمی به خودتان زحمت بدهید. گهواره دید، بنایی از دوره دیلمیان در قله شرقی دروازه قرآن است. این چهارطاقی که در بسیاری از نقاط ایران نمونه‌هایش پیدا شده است، اغلب برای نگهبانی و پیام‌رسانی از آن استفاده می‌شده است. آدرس گهواره دید: ورودی شمالی شهر شیراز، روبروی دروازه قرآن ساعت کار گهواره دید: 24 ساعته قیمت بلیط گهواره دید: رایگان  موقعیت دقیق گهواره دید  گهواره دید از جاهای دیدنی و تاریخی شیراز بازار وکیل  یکی از مهم‌ترین جاهای دیدنی هر شهری، بازار آن شهر است. بازار وکیل شیراز هم از این قاعده مستثنی نیست و سال‌های سال است که این بازار به عنوان نبض تپنده شیراز شناخته می‌شود. بازار وکیل برای گردش بزرگ است و ممکن است گردش در آن ساعت‌ها طول بکشد؛ اما اگر دوست دارید کارگاه‌های صنایع دستی و سوغات شیراز را ببینید یا اینکه در یکی از سراهای سنتی برای دقایقی استراحت کنید و فالوده یا عرقیات سنتی بخورید، به شما پیشنهاد می‌کنیم حتماً سری به سرای مشیر در بازار وکیل بزنید. آدرس بازار وکیل: ورودی شمالی شهر شیراز، روبروی دروازه قرآن ساعت کار بازار وکیل: 8 صبح تا 9شب  قیمت بلیط بازار وکیل: رایگان  موقعیت دقیق بازار وکیل   سرای مشیر در بازار وکیل از دیدنی های شیراز حمام وکیل  از آنجایی که سال‌های حکومت کریمخان زند، شیراز به مهم‌ترین شهر ایران بدل شده بود، نباید تعجب کنیم که بیشتر آثار مهم تاریخی شهر اثری از این شاه دارند. مجموعه وکیل تشکیل دهنده یکی از مهم‌ترین مکان های گردشگری شیراز است، مانند اکثر بازارهای تاریخی شهرها در کنار مسجد و بازار یک حمام نیز تأسیس شده است. شاید جالب باشد که بدانید این حمام تاریخی تا زمان محمدرضا پهلوی، استفاده میشد. امروزه در این حمام می‌توانید بخش‌هایی از آداب و رسوم مردم شیراز را در قالب مجسمه‌هایی که در بخش‌های مختلف قرار داده‌اند، مشاهده کنید. آدرس حمام وکیل: میدان شهدا، خیابان کریمخان زند ساعت کار حمام وکیل: نیمه اول سال 8:30 صبح تا 8 شب و نیمه دوم سال 8:30 صبح تا 5 عصر قیمت بلیط حمام وکیل: 4 هزار تومان  موقعیت دقیق حمام وکیل   حمام وکیل از جاهای دیدنی شهر شیراز آب انبار وکیل  یکی دیگر از سازه‌هایی که در زمان زندیه برای رفاه بیشتر اهالی شیراز ساخته شد. آب انبار وکیل است. این آب انبار جزوی از مجموعه وکیل شیراز محسوب می‌شود. هرچند دیگر کاربری اصلی خود را از دست داده است و به عنوان آب‌انبار استفاده نمی‌شود؛ اما حالا عنوان دیگری را به دوش می‌کشد، عمیق‌ترین موزه ایران! حالا این آب‌انبار خشک شده جای خودش را به موزه آب داده است. با توجه به اینکه بخش بزرگی از ایران در اقلیم‌های خشک قرار گرفته است، در کشور همیشه نگهداری آب به خصوص برای فصل‌های گرم‌تر سال، از اهمیت بالایی برخوردار بوده است. در شیراز هم در طول تاریخ حداقل 4 آب انبار وجود داشته است از جمله آب‌انبار وکیل، حافظیه، وکیل، دیوان‌خانه و هفت‌تن. آدرس آب‌انبار وکیل: خیابان لطفعلی خان زند،خیابان طالقانی ساعت کار آب انبار وکیل: 8 صبح تا 8 شب قیمت بلیط آب انبار وکیل: 4 هزار تومان  موقعیت دقیق آب انبار وکیل  ورودی آب انبار وکیل در مناطق دیدنی شیراز ارگ کریمخانی  اگر می‌خواهید فالوده شیرازی امتحان کنید، بهترین جا برای خوردن یک فالوده اصیل شیرازی محدوده ارگ کریمخانی است. البته که ارگ به تنهایی یک جاذبه دیدنی برای علاقه‌مندان به تاریخ است و نباید از خیر آن گذشت. ارگ کریمخانی یا همان زندان کریمخانی در دوره‌های مختلف تاریخی کاربری‌های گوناگونی داشته است، زمانی محل زندگی کریم خان زند و زمانی دارالحکومه و حتی در دوره‌ای زندان شهربانی بوده است. این بنا وسعت بسیاری دارد و شما می‌توانید تزئینات گوناگونی را داخل آن ببینید هرچند که با وجود خصومتی که قاجار با زندیه داشتند، تغییرات زیادی در ارگ ایجاد کرده‌اند؛ اما همچنان این بنا و محوطه اش دیدنی و زیباست. آدرس ارگ کریمخانی: ابتدای خیابان کریم خان زند، نبش میدان شهرداری  ساعت کاری ارگ کریمخانی: 8:30 صبح تا 9 شب قیمت بلیط ارگ کریمخانی: 5 هزارتومان  موقعیت دقیق ارگ کریمخانی  ارگ کریمخانی از شاخص ترین جاهای دیدنی شهر شیراز جاهای دیدنی کمتر شناخته شده شیراز برای گردش در شیراز، همیشه گزینه‌های مختلفی رو میز است. البته که بیشتر این گزینه در حوزه تاریخ و فرهنگ هستند؛ اما جاهای دیدنی شیراز تنها به هنر و فرهنگ مختص نمی‌شود. شما فرصت‌های مختلفی را در این شهر برای لذت بردن از جاذبه‌ها خواهید  یافت از جاهایی برای قدم زدن و عکاسی گرفته تا جاذبه‌های طبیعی و انواع تفریحات و صد البته امکان استفاده از بهترین رستوران های شیراز که قرار نیست امروز به آن بپردازیم. در ادامه از بعضی از جاهای دیدنی شیراز می‌گوییم که شاید کمتر به نظرتان بیاید، اما قطعاً ارزش دیدن دارند. لیست بهترین رستوران‌های شیراز قصرالدشت قرار نیست همه شیرازگردی شما از تاریخ پر شود، بد نیست در این میان زمانی را هم برای قدم زدن در حاشیه باغ های قصرالدشت بگذارید و به پیاده راه قصرالدشت بروید. این بخش از شهر قطعا شما را بیش از همیشه به شیراز علاقه‌مند خواهد کرد. این پیاده‌راه مسیری سنگفرش شده است که در میان باغ های منطقه قصرالدشت ساخته شده. شما علاوه بر قدم زدن در این پیاده راه زیبا، می‌توانید به سراغ دکه‌های فروش خوراکی و غذاهای خیابانی شیراز بروید که در ابتدای آن به فروش مشغولند. اگر می‌خواهید به عنوان یک شیرازگرد حرفه‌ای از مکان های گردشگری شیراز بازدید کنید، یک پیشنهاد خوب به شما می‌تواند به این شکل باشد: سر زدن به یکی از باغ های مشهور، بازدید از یک یا دو بنای تاریخی و به عنوان حسن ختام قدم زدن در پیاده راه قصرالدشت. آدرس قصرالدشت: باغ های قصرالدشت ساعت کاری قصرالدشت: 24 ساعته قیمت بلیط قصرالدشت: رایگان  موقعیت دقیق قصرالدشت   قصرالدشت از بهترین جاهای دیدنی شیراز موزه تاریخ طبیعی و تکنولوژی  اگر به همراه کودک یا نوجوانی به شیراز رفته‌اید، موزه تاریخ طبیعی و تکنولوژی قطعاً برایش جذاب خواهد بود. شاید وقتی به نام این موزه می‌رسید تصور کنید یک جای جدید برای دیدن است؛ اما بد نیست بدانید که این موزه یکی از موزه‌های قدیمی شهر شیراز محسوب می‌شود و در سال 53 افتتاح شده است. موزه تاریخ طبیعی بخش‌های گوناگونی دارد ازجمله جانورشناسی، حشره‌شناسی، گیاه‌شناسی زمین‌شناسی و البته مردم‌شناسی. شما می‌توانید در این جای دیدنی شیراز، موضوعات جالبی برای کشف‌کردن پیدا کنید و دانش خودتان را از جهان بالاتر ببرید، موزه علم و تکنولوژی هم یک بخش مستقل از موزه تاریخ طبیعی است که پیشرفت‌های تکنولوژی تلاش بشر برای رشد علم پرداخته است. آدرس موزه تاریخ طبیعی و تکنولوژی: بلوار مدرس، خیابان آزادگان ساعت کاری موزه تاریخ طبیعی و تکنولوژی: 8 صبح تا 4 بعدازظهر قیمت بلیط موزه تاریخ طبیعی و تکنولوژی: 6 هزارتومان   موقعیت دقیق موزه تاریخ طبیعی و تکنولوژی  موزه تاریخ طبیعی و تکنولوژی از مراکز دیدنی شیراز مناسب کودکان  سخن آخر   شیراز نه فقط برای ایرانی‌ها، بلکه برای همه افرادی که به فرهنگ ایرانی علاقه دارند یا درباره آن کنجکاو هستند، جذاب و پر از شگفتی است. همان‌طور که بالاتر گفتیم، بهتر است برای گشت‌وگذار در این شهر، زمان کافی در نظر بگیرید چرا که تعداد جاهای دیدنی شیراز و همین‌طور فعالیت‌های جذابی که می‌توانید در شهر داشته باشید ،کم نیست.  اما به هر دلیل اگر نمی‌توانید یک دل سیر در میان باغ‌ها و عمارت‌های این شهر بگردید، بهتر است به جای با عجله دیدن تعداد زیادی جاذبه به سراغ یک برنامه متنوع و کم تعداد بروید. درواقع  اگر شما اهل گردشگری کم شتاب باشید مطمئناً شیراز به یکی از بهشت‌های شما تبدیل خواهد شد. پیشنهاد ما به شما این است که در برنامه هر روزتان یک باغ، عمارت یا مقبره و صدالبته امتحان کردن یک مورد از کافه‌ها یا رستوران‌های شیراز را قرار دهید. هر چند که برنامه هر شخص در سفر می‌تواند متفاوت از دیگری باشد. سلیقه شما در گردش در شیراز چگونه است؟ کدام مکان های دیدنی شیراز برای شما اولویت است؟     تألیف: تیم نویسندگان لست‌سکند
https://lastsecond.ir/blog/10469-ramsar-attractions,حرفه‌ای‌ها چطور رامسر را می‌گردند؟اولین تصویری که ذهن از جاهای دیدنی رامسر می‌سازد، جنگل، کوه و دریا است. هیچ‌کس نمی‌تواند طبیعت این شهر را زیر سوال ببرد و اگر در لیست جاهای دیدنی رامسر به جنگل و کوه اشاره نکنیم، انگار اصلاً راجع به رامسر حرف نزده‌ایم؛ اما آن سوی ماجرا، کسانی که چندبار به رامسر کرده‌اند، خوب می‌دانند که طبیعت دلنشینش وقتی در کنار سایر جاذبه‌های شهری و تاریخی این منطقه قرار می‌گیرد، گاه صرفاً نقش یک چاشنی را بازی می‌کند. درست مثل بقیه مطالب معرفی جاذبه در لست سکند، در این متن، کنار شماییم تا مکان های دیدنی رامسر را دسته‌بندی کرده و اطلاعات مهمی مثل ساعت کاری، قیمت و آدرس را ضمیمه‌شان کنیم. ضمن اینکه با یک توضیح مختصر در هر قسمت، به شما کمک می‌کنیم به هر یک از جاذبه های رامسر نگاهی همه‌جانبه داشته باشید و احتمال اشتباه در انتخابتان به صفر برسد. آنچه در ادامه مطلب خواهید خواند  موزه‌ها و اماکن تاریخی‌‌فرهنگی رامسرموزه مردم شناسی رامسرموزه تاریخ طبیعی رامسرقلعه مارکوه رامسرکاخ مرمر رامسرجاهای دیدنی و تفریحی رامسر در بافت شهریپارک ملی رامسرباغ 30 هکتاری رامسرپارک آبی رامسربلوار معلم رامسر (بلوار کازینو)هتل قدیم رامسرروستاهای دیدنی رامسرروستای جواهرده رامسردشت لپاسرروستای گراسماسر رامسرروستای جنت رامسرجاهای دیدنی رامسر در طبیعتآبشار ایج رامسرآبشار سیاسرت رامسرجنگل دالخانی رامسرپل معلق رامسر موزه‌ها و اماکن تاریخی‌‌فرهنگی رامسر از آنجایی که رامسر امروزی در مرز مازندران و گیلان قرار دارد، از نظر تاریخی و فرهنگی در هر دو استان ریشه دارد. از نظر زبان، هم گیلکی رامسری و هم گویش مازندرانی در آن دیده می‌شود. اگر به تاریخ رجوع کنیم، رامسر را گاه در حریم مازندران و گاه در حریم گیلان می‌بینیم. جدا از این توضیحات مختصر، بهترین راه برای آشنایی با تاریخ و فرهنگ این شهر، بازدید از مکان های دیدنی رامسر است. موزه مردم شناسی رامسر اگر به قصد آشنایی با فرهنگ بومی از مکان های گردشگری رامسر دیدن می‌کنید، بهترین گزینه پیش روی شما، موزه مردم شناسی رامسر است؛ زیرا این موزه یکی از معدود جاهایی است که چشم‌اندازی از سبک زندگی مردم 200 سال پیش شمال را به شما نشان می‌دهد. از وسایل کشاورزی گرفته تا اسباب روشنایی و لباس‌های محلی، همه‌‌وهمه در موزه مردم شناسی رامسر گردآمده‌اند و تعدادشان به بیش از 700 شیء می‌رسد. از آن‌جایی که این موزه تنها دو طبقه دارد و وسعتش حداکثر 300 متر است، وقت زیادی برای بازدید از دست نخواهید داد، اما در همین مدت کوتاه اطلاعات زیادی کسب می‌کنید. ساعت بازدید از موزه مردم شناسی رامسر: 8:00 تا 18:00 قیمت بازدید از موزه مردم شناسی رامسر: 10 هزار تومان آدرس موزه مردم شناسی رامسر: بلوار باهنر، روبروی بلوار طالقانی  موقعیت موزه مردم‌شناسی رامسر  ورودی موزه مردم‌شناسی رامسر، عکس از آرشیو لست سکند، سپیده محمدی موزه تاریخ طبیعی رامسر اگر در دوران دبستان و راهنمایی عاشق زنگ علوم بوده‌اید، موزه تاریخ طبیعی رامسر را در اولویت لیست جاهای دیدنی رامسر بگذارید. در این موزه، از حیوانات تاکسیدرمی گرفته تا سنگ‌های ارزشمند و وسایل آزمایشگاهی جمع‌آوری شده‌اند. در دل هر یک از این اشیاء، دریایی از اطلاعات مفید برای دانش‌آموزان و دانشجویان وجود دارد. هر سال تورهای دانش‌آموزی و گردشگری بسیاری از سراسر ایران از این موزه بازدید می‌کنند. ماجرای ساخت موزه تاریخ طبیعی رامسر، در کوشش یک معلم خوش‌ذوق برای به تصویر کشیدن مباحث کتاب درسی خلاصه می‌شود؛ این شخص اسماعیل پوررستمی نام دارد؛ شخصی که پس از 14 سال تلاش و جست‌وجو، موزه‌‌ای را ساخت که برپایه کتب درسی چیده شده؛ به همین دلیل در نوع خود نادر است. بد نیست اشاره کنیم که آقای پوررستمی در روزهای تعطیل، شخصاً مشغول به راهنمایی بازدیدکنندگان این موزه هستند. ساعت بازدید از موزه تاریخ طبیعی رامسر: 8:00 تا 12:00 (روزهای تعطیل 8:00 تا 16:00) قیمت بلیط موزه تاریخ طبیعی رامسر: 20 هزار تومان آدرس موزه تاریخ طبیعی رامسر: بلوار طالقانی، خیابان لامتار  موقعیت موزه تاریخ طبیعی رامسر قلعه مارکوه رامسر قلعه مارکوه رامسر، بر بالای کوه مارکوه در سمت شرق کتالم در جاده بین رامسر _تنکابن و در نزدیکی روستایی به همین نام، قرار دارد. این قلعه، با 500 متر ارتفاع چشم‌اندازی رویایی به کوه البرز، دریا و دشت‌های سرسبز دارد. این مکان دیدنی 311 پله و حدود 500 متر ارتفاع دارد. برای صعود از پله‌ها باید 15 دقیقه زمان طی کنید تا حین گذر از پله‌ها مبهوت زیبایی‌ها وشگفتی‌های مناظر پیش‌روی خود شوید. ساعت بازدید از قلعه مارکوه: تمام ساعات قیمت بازدید از قلعه مارکوه: رایگان آدرس قلعه مارکوه: خیابان باهنر، پس از سادات شهر، خیابان رجایی  موقعیت قلعه مارکوه رامسر در نقشه  قلعه مارکوه رامسر، عکس از آرشیو لست سکند، ارسال از پروانه کشاورز کاخ مرمر رامسر از دیگر جاهای دیدنی رامسر، می‌توان به کاخ مرمر اشاره کرد. کاخ مرمر در باغی به مساحت 60 هزار متر مربع ساخته شده است و دلیل تمایز آن با دیگر باغ‌ها تنوع گونه‌های گیاهی و نایاب بودن بعضی از این گونه گیاهان است. سبک معماری اروپایی کاخ مرمر به همراه منبت کاری‌های اصیل ایرانی و گچ‌بری‌های خاص آن، جلوه‌ منحصربه‌فردی به این عمارت باشکوه بخشیده‌اند. هم‌چنین از دیگر ویژگی‌های شاخص این عمارت، وجود یک درخت کاج 23 متری در باغ آن، معروف به «چهار شاخ» است که علاقه‌ی گردشگران زیادی را به خود معطوف می‌کند. ساعت بازدید از موزه کاخ مرمر: 9:00 تا 19:00 (روزهای تعطیل تا 16:00) قیمت بازدید از موزه کاخ مرمر: 70 هزار تومان آدرس موزه کاخ مرمر: جنوب رامسر، خیابان رجایی، سخت‌سار دوم (روبه‌روی پارک ملی رامسر)  موقعیت کاخ مرمر رامسر در نقشه  کاخ مرمر رامسر، عکس از آرشیو لست سکند، ارسال از مژده جاهای دیدنی و تفریحی رامسر در بافت شهری اگر می‌خواهید گشت‌وگذار در رامسر را از بافت شهری آن شروع کنید، کافی است به تقاطع بلوار رزاقی و معلم بروید، تا دست‌کم 4 مورد از مهم‌ترین جاذبه های گردشگری رامسر را یک‌جا پیدا کنید. در این محدوده پارک ملی رامسر، بلوار معلم، هتل قدیمی و باغ 30 هکتاری را در یک حرکت بازدید می‌کنید. اما به جز این‌ها، یک پارک آبی (غیر تفریحی) مهم نیز در رامسر داریم که در ادامه جزئیات هر یک را مفصل توضیح می‌دهیم. پارک ملی رامسر گرچه چیزی که به وفور در رامسر دیده می‌شود سرسبزی و جنگل است اما پارک ملی رامسر، از آن دسته از جاهای دیدنی رامسر است که خواه‌ناخواه نظرتان را به طور ویژه‌ای جلب می‌کند. در این پارک، تنوع گیاهان موج می‌زند. هم زمان با تماشای شکوه نخل‌ها، بوی بهارنارنج شما را مست می‌کند. ضمن اینکه در چند نقطه از آن، ماکت‌هایی از خانه‌های روستایی شمال ساخته شده است که می‌توانند سوژه عکاسی شما باشند. این پارک زمین بازی ندارد، در عوض امکان نصب چادر در برخی از اماکن آن را دارید. از آن‌ جایی که پارک ملی، مناظر زیبایی از کوه‌ها و درختان خودش می‌سازد، جایی برای آرامش و تماشا است. فاصله این پارک تا باغ 30 هکتاری رامسر، فقط یک خیابان است. ساعت بازدید از پارک ملی رامسر: 24 ساعته قیمت بازدید از پارک ملی رامسر: رایگان آدرس پارک ملی رامسر: میدان انقلاب، بلوار رزاقی  موقعیت پارک ملی در نقشه رامسر  پارک ملی رامسر، عکس از آرشیو لست سکند، ارسال از رضا باغ 30 هکتاری رامسر همان‌طور که گفتیم، روبه‌روی پارک ملی رامسر، باغ 30 هکتاری را می‌بینیم. البته بسیاری از نقشه‌ها این دو مکان را یکی می‌دانند. و از نظر تنوع گیاهی نیز تفاوت چندانی بین پارک ملی رامسر و باغ 30 هکتاری دیده نمی‌شود. باغ 30 هکتاری، علاوه بر چشم‌انداز دلنوازش، ارزش تاریخی هم دارد و بسیاری در تلاش‌ هستند که با بررسی هویت تاریخی این باغ، روند مرمتش را شروع کنند. یکی از ویژگی‌های مهم این باغ، برگزاری مراسم مختلف در آن است که معمولاً به اعیادی مثل نوروز مربوط است. ساعت بازدید از باغ 30 هکتاری رامسر: 24 ساعته قیمت بازدید از باغ 30 هکتاری رامسر: رایگان آدرس باغ 30 هکتاری رامسر: میدان انقلاب، بلوار رزاقی  موقعیت باغ 30 هکتاری رامسر در نقشه  باغ 30 هکتاری رامسر، منبع: خبرگزاری ایرنا پارک آبی رامسر پارک آبی رامسر به جز نامش، هیچ شباهتی به پارک‌های آبی استخردار با سرسره‌های آبی ندارد و صرفاً یکی از مکان های دیدنی رامسر و یک پارک زیبا است. پشت سنگفرش‌ و آلاچیق‌های این پارک، نمایی مثال‌زدنی از دریا فراهم آمده است که برای عکاسی و قدم‌زدن مناسب است. فضای آرام‌بخش این پارک با نزدیک شدن به ساحل، کاملاً عوض می‌شود و به یک دنیای هیجان‌انگیز تبدیل می‌شود زیرا انواع تفریحات رامسر را می‌توانید در آن تجربه کنید. بنابراین اگر می‌خواهید که جاهای دیدنی رامسر را با چاشنی تفریحات رامسر تجربه کنید، بد نیست به این پارک بروید؛ اما با تمام این اوصاف پارک آبی در میان جاهای دیدنی رامسر، چندان شناخته شده نیست.  ساعت بازدید از پارک آبی رامسر: 24 ساعته (رستوران‌ها و مراکز تفریحی ساعت کاری دارند) قیمت بازدید از پارک آبی رامسر: رایگان (پارکینگ ممکن است هزینه داشته باشد) آدرس پارک آبی رامسر: جاده رامسر-رودسار، میدان شهید رجایی  موقعیت پارک آبی رامسر در نقشه  پارک آبی رامسر بلوار معلم رامسر (بلوار کازینو) مسیر بین هتل قدیم رامسر و دریا، یکی از شناخته‌شده‌ترین جاهای دیدنی رامسر و تمام مازندران است که نام بلوار معلم را به آن داده‌اند؛ اما از گذشته تا کنون، با نام بلوار کازینو نیز شناخته می‌شود. در این مسیر دو ردیف منظم از درخت‌ را می‌بینید که در گذشته مسیر پیاده‌روی مهمانان ویژه و خانواده‌های سلطنتی به سمت دریا بوده است. این درختان ترکیبی از نخل و کاج هستند که به صورت یکی در میان کاشته شده‌اند. اگر در ساعات غروب و هنگام روشن شدن چراغ‌ها در بلوار معلم باشید، به بیدار بودنتان شک می‌کنید و اگر دوچرخه‌سواری را هم به برنامه‌تان اضافه کنید، تجربه بازدید از بلوار معلم رامسر هزار برابر قشنگ‌تر می‌شود. ساعت بازدید از بلوار معلم رامسر: 24 ساعته قیمت بازدید از بلوار معلم رامسر: رایگان آدرس بلوار معلم رامسر: میدان انقلاب رامسر، بلوار رزاقی، روبروی پارک ملی رامسر  موقعیت بلوار معلم رامسر در نقشه  بلوار معلم رامسر هتل قدیم رامسر اگر نگاهی به تاریخ ساخت و عمر هشتادساله هتل قدیم رامسر بیندازید، علت نامگذاری‌اش به هتل «قدیم» برایتان روشن می‌شود. بزرگی این هتل حدود 5 هزار متر است و پنج طبقه دارد. در گذر تاریخ، این هتل مهمانان مهم و رویدادهای گوناگونی را به خود دیده است. معماری هتل قدیمی رامسر نیز تلفیقی از نمادهای ایرانی و سبک‌های اروپایی است. این هتل چند سالی است که دیگر مهمان نمی‌پذیرد و در حال بازسازی است، گفته می‌شود که قرار است آن را به یک موزه تبدیل کنند؛ اما اگر بخواهید می‌توانید در هتل پارسیان که در جنب هتل قدیم رامسر است، اقامت کنید. ساعت بازدید از هتل قدیم رامسر: 24 ساعته قیمت بازدید از هتل قدیم رامسر: رایگان آدرس هتل قدیم رامسر: خیابان رجایی رامسر   موقعیت هتل قدمی رامسر در نقشه  هتل قدیم رامسر، عکس از آرشیو لست سکند، ارسال ار مهین شاعری روستاهای دیدنی رامسر گرچه متن را با جاهای دیدنی رامسر در بافت شهری شروع کردیم، اما هدف اصلی بیشتر گردشگران، بازدید از طبیعت ناب و روستاهای منطقه رامسر است. در این بین، شهر حکم جایی را دارد که به شما کمک کند کمی خستگی در کنید. اگر مشکلی در رفت‌وآمد ندارید، کافیست چند قدم از رامسر دور شوید تا بهشت را به چشم ببینید. هرچند در رامسر روستاهای کوچک و بزرگ بسیاری ساخته شده‌اند. اما در این بین، تعدادی روستا هستند که زبانزد عام و خاص شده‌اند. در ادامه، این روستا‌ها را به همراه محیط‌های طبیعی اطراف شهر رامسر معرفی می‌کنیم. روستای جواهرده رامسر جواهرده روستایی رویایی است در دل جنگل‌های رامسر، با طبیعتی بی‌همتا که نگاه هر بیننده‌ای را مجذوب خود می‌کند. این روستا از مناطق گردشگری رامسر، كه در ارتفاع دوهزار مترى از سطح دريا واقع و نيمى از سال پوشيده از برف است. در تابستان، جواهرده معمولاً مه‌آلود است و آب و هوای بسیار دلچسبی دارد. پس اگر قصد گذراندن اوقاتی ناب و به یادماندنی در دل جاده سرسبز و شگفت‌انگیز آن دارید، بهتر است بهار یا تابستان را انتخاب کنید که هوا مطبوع و دلپذیر است. برای رسیدن به جواهرده با ماشین شخصی، کافی است از مرکز شهر رامسر 50 دقیقه مسافت طی کنید و بعد از گذر از جاده‌ای پر پیچ وخم و جنگلی بکر به روستای جواهرده می‌رسید. دریاچه قو یکی از جاذبه های گردشگری رامسر است که در ابتدا از یک برکه کوچک تشکیل شده و به مرور زمان گسترش پیدا کرده است. با سوار شدن بر قایق‌های روی آب، می‌توانید اوقات خوشی را برای خود و همراهانتان رقم بزنید. همچنین اطراف این مکان دیدنی، آلاچیق‌هایی وجود دارند تا مسافران بتوانند مدتی در آنجا بنشینند و از منظره چشم‌نواز دریاچه لذت ببرند. ساعت بازدید از روستای جواهرده رامسر: 24 ساعته قیمت بازدید از روستای جواهرده رامسر: رایگان آدرس روستای جواهرده رامسر: میدان مازندران رامسر، خیابان شهید بهشتی، جاده جواهرده، 26 کیلومتری رامسر  موقعیت روستای جواهرده در نقشه  جواهرده، عکس از آرشیو لست سکند، یاس شعبان‌زاده دشت لپاسر زمانی که پس از یک کوه‌پیمایی چندین ساعته، وارد دشت لپاسر می‌شوید، با مشاهده منظره روبه‌رویتان تمام خستگیتان را  فراموش می‌کنید. اگر شیفته‌ی گل‌های زرد رنگ هستید، حتما به دشت لپاسر جواهرده سری بزنید. دشت زیبای لپاسر از گل‌های رنگارنگ پرشده و چشمه‌های آب گوارایی دارد که معروف‌ترین آن به نام «سیاه چشمه»، جزء چشمه‌های آب معدنی است. در دشت لپاسر یک سری اتاق‌های کوچک برای استراحت کوه‌نوردان و مسافرانی که برای تفریح در فصل بهار و تابستان به این محل می‌آیند احداث شده است. دشت لپاسر مکانی شگفت‌انگیز و آرامش‌بخش است که با قدم زدن در مراتعش می‌توانید به دور از هیاهوی شهر، زمانی را به آسودگی سپری کنید. ساعت بازدید از دشت لپاسر: 24 ساعته قیمت بازدید از دشت لپاسر: رایگان آدرس دشت لپاسر: جاده جنت-رودبار، 56 کیلومتری رامسر   موقعیت دشت لپاسر در نقشه  دشت لپاسر، عکس از آرشیو لست سکند، سپیده محمدی روستای گراسماسر رامسر اگر حدود 40 کیلومتر به سمت جنوب غربی رامسر حرکت کنید، خود را در روستای گراسماسر می‌یابید. خنکایی که در نسیم گراسماسر گرمای تابستانی را از تن می‌راند، به لطف ارتفاع 2 هزار متری این منطقه ایجاد شده‌ است. گرچه نقطه‌به‌نقطه گراسماسر پر از مناظر دیدنی است، اما اگر بخواهید بهترین چشم‌انداز آن را ببینید، باید خود را برای کمی کوهنوردی آماده کنید تا به بام گراسماسر برسید. از ارتفاع بام این روستا، نمایی بس شگفت‌انگیز از خانه‌های روستایی در دل کوه‌های البرز خواهید دید و بسته به شرایط آب‌وهوا ممکن است خود را در حصاری از ابرها ببینید. ساعت بازدید از روستای گراسماسر: 24 ساعته قیمت بازدید از روستای گراسماسر: رایگان آدرس روستای گراسماسر: جاده جنت-رودبار، 40 کیلومتری جنوب غربی رامسر    موقعیت روستای گراسماسر در نقشه  روستای گراسماسر، عکس از آرشیو لست سکند، ارسال از سپیده محمدی روستای جنت رامسر روستای جنت رامسر که معمولاً در کنارش نام «رودبار» دیده می‌شود، در یکی از مهم‌ترین مناطق گردشگری رامسر واقع شده که با این شهر 57 کیلومتر فاصله دارد. همان‌طور که از نامش پیداست، روستای جنت یک بهشت به تمام معنا است. از نظر جذابیت‌های طبیعی و فرهنگی، هر انتظاری که از جاهای دیدنی رامسر داشته باشید، در این روستا برآورده می‌شود، ضمن اینکه با اقامت در خانه‌های روستایی و اقامتگاه‌های بومگردی آن، می‌توانید چند روز زندگی در چنین روستاهایی را تجربه کنید. بد نیست اشاره کنیم که با بازدید از روستای جنت، به چندتا از مهم‌ترین مناطق گردشگری رامسر دسترسی خواهید داشت که در عناوین بعدی بعضی از آن‌ها را معرفی می‌کنیم. ساعت بازدید از روستای جنت رامسر: 24 ساعته قیمت بازدید از روستای جنت رامسر: رایگان آدرس روستای جنت رامسر: جاده جنت-رودبار، شصت کیلومتری رامسر  موقعیت روستای جنت در نقشه  طبیعت سبز روستای جنت رامسر جاهای دیدنی رامسر در طبیعت اگر می‌خواهید طبیعت شمال را در بهترین حالت ممکن ببینید، جاهای دیدنی رامسر این فرصت را برایتان فراهم می‌کنند. این شهر از آبشار، کوه، جنگل و چشمه، هیچ کم ندارد. اگرچه سواحل به خودی خود جزو بهترین مناطق گردشگری رامسر حساب می‌شوند، اما از آن‌جایی که بسیاری از مسافران برای تجربه تفریحات رامسر به سواحل این شهر می‌روند، در این مطلب به معرفی جاهای دیدنی رامسر در جنگل و کوه‌های این شهر بسنده کردیم.   آبشار ایج رامسر آبشار ایج یا آبشار ده قلو در توابع شهرستان اشکورات و در فاصله کمی از روستای ایج قرار دارد. این آبشار یکی از دیدنی های رامسر است که میان گردشگران محبوبیت زیادی پیدا کرده، چرا که یکی از پرآب‌ترین و خروشان‌ترین آبشارهای ایران است و فضای سرسبز اطراف آن، جوّی جذاب و خوشایند ایجاد کرده است. یکی از راه‌های دسترسی به این مکان، گذر از روستای اشکور است. روستای اشکور روستایی در مرز میان استان‌های گیلان و مازندران است که پس از گذر از جاده رحیم‌آباد، به روستای ایج می‌رسید. ساعت بازدید از آبشار ایج رامسر: 24 ساعته قیمت بازدید از آبشار ایج رامسر: رایگان آدرس آبشار ایج رامسر: جاده جنت-رودبار، جاده پلهم‌جان-اشکور  موقعیت آبشار ایج رامسر در نقشه  آبشار ایج رامسر آبشار سیاسرت رامسر آبشار سیاسرت هم یکی از جاهای دیدنی رامسر است که در نزدیکی روستای جنت واقع شده است. از آن جایی که این آبشار فاصله نسبتاً کمی با جاده دارد، توجه بسیاری از گردشگران را به خود جلب کرده است. درست مثل بسیاری از جاهای دیدنی رامسر، آبشار سیاسرت هم برای تابستان مناسب است، زیرا علاوه بر لذت از سرسبزی و خنکی هوا، می‌توانید فرصت آب‌تنی هم خواهید داشت. سرمنشاء این آبشار، کوه‌های سُماسوس گیلان هستند. ساعت بازدید از آبشار سیاسرت رامسر: 24 ساعته قیمت بازدید از آبشار سیاسرت رامسر: رایگان آدرس آبشار سیاسرت رامسر: جاده جنت-رودبار، 35 کیلومتری رامسر، پس از جنگل دالخانی  موقعیت آبشار سیاسرت در نقشه  آبشار سیاسرت رامسر جنگل دالخانی رامسر جنگل دالخانی از جاهای دیدنی رامسر، یکی از زیباترین جنگل‌های کوهستانی ایران در مسیر جاده جنت رودبار است. علت شهرت و محبوبیت این جای دیدنی در بین گردشگران، وجود درختان انبوهی است که تونلی سبز در مسیر جاده ایجاد کرده است. آب‌وهوای این ناحیه در فصل‌های تابستان، بهار و پاییز بسیار مطبوع است. از رامسر با طی مسافت 28 کیلومتر و 45 دقیقه رانندگی، به این جنگل زیبا خواهید رسید. ساعت بازدید از جنگل دالخانی: 24 ساعته قیمت بازدید از جنگل دالخانی: رایگان آدرس جنگل دالخانی: جاده ساحلی رامسر، جاده جنت-رودبار   موقعیت جنگل دالخانی در نقشه  جنگل دالخانی، عکس از آرشیو لست سکند، ارسال از سپیده محمدی پل معلق رامسر  پل معلق یکی از جاذبه های رامسر است که در  در مجتمع تفریحی زیپ لاین تله کابین رامسر واقع شده است. این پل معلق قسمت ساحلی را به قسمت دیگر مجموعه متصل می‌کند. پل معلق در بالای کوه، به همراه زیپ لاین و در یک مسیر ۴۵۰ متری واقع شده است. وقتی روی این پل در ارتفاع در حال پیاده‌روی هستید، به حالت تاب خوردن روی پل تکان می‌خورید و هیجان عجیبی را تجربه می‌کنید. این تکان‌ها با افزایش تعداد افراد روی پل معلق بیشتر شده و هیجانش بیشتر می‌شود. هم‌چنین با پیاده‌روی روی این پل چوبی معلق، می‌توانید پارک جنگلی هزار پله را مشاهده کنید. برای رفتن به این پل، به سمت مسیر غرب شهر رامسر ۵ کیلومتر پیش می‌روید و سپس به مجموعه تفریحی رامسر و پل معلق می‌رسید. ساعت بازدید از پل معلق رامسر: 10:00 تا 16:00 قیمت بازدید از پل معلق رامسر: 180 هزار تومان (مسیر کامل) آدرس پل معلق رامسر: بام رامسر زیباترین پل‌های معلق ایران  موقعیت زیپ‌لاین تله کابین رامسر در نقشه  پل معلق رامسر سخن آخر رامسر به عنوان یکی از توریستی‌ترین شهر‌های شمالی ایران، جاهای دیدنی بی‌شماری دارد و در این مطلب سعی کردیم لیستی متنوع از آن‌ها را معرفی کنیم. سعی کنید پیش از سفر به عروس شهرهای ایران، کمی درباره‌ مکان های گردشگری رامسر مطالعه داشته باشید به این امید که این آشنایی، سفرتان را لذت‌بخش‌تر خواهد کرد. اگر مکان مورد علاقه شما در این لیست جا افتاده است، آن را با ما و همراهان لست سکند به ‌اشتراک بگذارید. همچنین اگر خاطره یا تجربه خاصی از دیدنی های رامسر دارید می‌توانید در قسمت نظرات، آن‌ها را بنویسید.    تالیف: تیم نویسندگان لست سکند
https://lastsecond.ir/blog/10461-meybod-best-attractions,میبد چه جاهایی برای دیدن دارد؟وقتی صحبت از جاهای دیدنی میبد می‌شود، اگر به این شهر تاریخی سفر نکرده باشیم، ذهنمان به سمت شهر یزد می‌رود. به دلیل بافت شهرهای کویری ایران، این تصور چندان هم اشتباه نیست. میبد هم مانند سایر شهرهای کویری، مملو از جاهای دیدنی تاریخی است که البته بازدید از آن‌ها برای دوست‌داران تاریخ و معماری ایران بسیار هیجان‌انگیز است. اگر اهل ایران‌گردی باشید و به بازدید از جاهای دیدنی اطراف یزد علاقه داشته باشید، حتما میبد را در لیست سفرهای خود به مناطق مرکزی ایران قرار خواهید داد.  میبد، مرکز شهرستان میبد در شمال استان یزد واقع شده و یکی از شهرهای زیبا و تاریخی ایران محسوب می‌شود. اطلاع از جاهای گردشگری در میبد و همچنین ساعت کاری و قیمت بلیط ورودی آن‌ها، به زمان‌بندی سفرتان کمک می‌کند؛ بنابراین در این مطلب از بلاگ لست‌سکند به سراغ میبد می‌رویم و جاهای دیدنی آن را همراه با اطلاعات مفید و کاربردی در اختیارتان می‌گذاریم.  آنچه در ادامه مطلب خواهید خواند  نارین قلعه میبد (Narin Castle)برج کبوترخانه میبد (Pigeon Tower)قلعه مهرجرد میبد (Mehrjerd castle)کاروانسرای شاه‌عباسی میبد (Shah Abbasi Caravanserai)موزه زیلو و سفال میبد (Zillu & Pottery Museum of Meybod)مسجد جامع میبد (Jameh mosque of Meybod)چاپارخانه میبد (Meybod Chapar Khaneh)یخچال خشتی میبد (Meybod Ice House) نارین قلعه میبد (Narin Castle) قلعه باستانی نارین، در جنوب شهر میبد امروزی و روی تپه‌ای به ارتفاع تقریبی 25 متر قرار دارد و بر سراسر شهر میبد مشرف است. قدیمی‌ترین نشانه‌های باستانی در این مکان، خبر از وجود سکونتگاهی مربوط به 4 هزار سال قبل از میلاد را می‌دهد. افسانه‌ها حاکی از آن است که نارین قلعه متعلق به شاه سلیمان بوده و توسط جن‌ها (ارواح) ساخته شده است، اما امروزه با بررسی این بنا که از مهمترین جاهای دیدنی میبد است، مشخص شده که تاریخ ساخت پایه‌های قلعه، مربوط به دوران ساسانیان است. نارین قلعه که به قلعه میبد و دژ دالان نیز معروف است، در مسیر راه ابریشم قرار داشت و توسط سربازانی اداره می‌شد که کاروان‌های عبوری را مسلحانه اسکورت می‌کردند و برای خدماتشان از آن‌ها مالیات می‌گرفتند. این قلعه از نظر فرم معماری به شکل بیضی نامنظم است و ساختاری تودرتو، محصور در برج‌وباروی خشتی متعدد دارد. برخی از پژوهشگران بنای اولیه را معبد یا نیایشگاه می‌دانند، اما وجود خندق‌های گود، دیوارهای عظیم، استحکامات ساختمان و موقعیت خوب دفاعی بر ویژگی‌های نظامی قلعه تاکید کردند. نمای بالای نارین قلعه منظره جالبی از شهر میبد را به نمایش می‌گذارد. برج‌های دیده‌بانی که تا همین اواخر در اطراف شهر پراکنده بودند، بخش‌های دورتر منطقه شهری را تشکیل می‌دادند، اما با گسترش خانه‌های جدید به سمت صحرای اطراف، این برج‌ها ویران شدند. تمامی مجموعه نارین قلعه از خشت و گل ساخته شده است و همچنین سیستم پیچیده رفت‌وآمد زیرزمینی و ارتباط پنهانی در آن وجود دارد که بقایایی از آن هنوز هم قابل مشاهده است. نارین قلعه در تاریخ 8 مرداد ۱۳۵۴ به ثبت ملی رسید. به نشانه نمایش صنایع‌دستی میبد که زیلو است، زیلویی سرامیکی با متراژ 480 مترمربع نیز در حریم نارین قلعه ایجاد شده است. ساعت بازدید از نارین قلعه: هر روز از ساعت 9 تا 13 و 14 تا 17 آدرس نارین قلعه میبد: میبد، میدان شهرداری قیمت بلیط ورودی نارین قلعه: 5 هزار تومان  موقعیت نارین قلعه میبد  نارین قلعه، از جاهای دیدنی میبد  نارین قلعه میبد برج کبوترخانه میبد (Pigeon Tower) برج کبوتر یا کبوترخانه میبد، بنای باشکوهی است که از دوره قاجاریه در این شهر به جای مانده است. این کبوترخانه‌ها، قرن‌ها در ایران استفاده شده‌اند؛ اگرچه تنها کاربرد آن‌ها، خانه و پناهگاهی امن برای کبوترها نبود. در گذشته در سراسر ایران برج‌های کبوتر برای جمع آوری فضولات پرندگان ساخته می‌شد، چون در آن زمان، کشاورزان می‌دانستند که مدفوع کبوتر یک کود بسیار غنی و موثر برای رشد گیاهان و محصولات زراعی است. متأسفانه به دلیل فرهنگ جهانی کشاورزی و توسعه کشاورزی مدرن که در آن کمیت بر کیفیت برتری دارد، بسیاری از این روش‌ها به دست فراموشی سپرده شده‌اند.  این بنا، سازه‌ای مدور است که ارتفاع هشت متری دارد. اگرچه ظاهر این سازه خشتی ساده است، ولی ساختار درونی آن، شبکه‌بندی خشتی بسیار زیبایی دارد و 4 هزار لانه کبوتر را در سه طبقه در خود جای داده است. روی بام کبوترخانه نیز چهار برج کم‌ارتفاع کوچک و یک برج مدور مرکزی قرار دارد که به نوعی راه ورود پرندگان به داخل کبوترخانه بوده‌اند. دیوارهای کبوترخانه جهت امنیت بیشتر برای این پرندگان، در برابر ورود حیوانات شکارچی چون مار، موش، روباه، جغد و... کاملاً نفوذناپذیر است. این بنا که از جاهای دیدنی میبد محسوب می‌شود، در تاریخ ۱۰ آذر ۱۳۶۴، با شماره ۱۶۹۱ در فهرست آثار ملی ایران به ثبت رسید. ساعت بازدید از کبوترخانه میبد: همه‌روزه از ساعت 8:00 صبح تا 17:00 آدرس کبوترخانه میبد: میبد، بلوار بسیج قیمت بلیت ورودی کبوترخانه میبد: 5 هزار تومان   موقعیت کبوترخانه میبد  برج کبوترخانه، از جاذبه های میبد  برج کبوترخانه میبد قلعه مهرجرد میبد (Mehrjerd castle) یکی دیگر از قلعه‌های تاریخی که در شهر میبد خواهید دید، قلعه مهرجرد است. این قلعه در ابتدا یک روستا در اطراف شهر میبد بوده که با گسترش شهر، به درون آن کشیده شده است و بعد از ترک ساکنانش از آن به عنوان انبار استفاده شده است. قدمت قلعه مهرجرد که از جاهای دیدنی میبد محسوب می‌شود، به دوره افشاریه و زندیه می‌رسد. این قلعه خشتی در سه طبقه ساخته شده و 5 برج نگهبانی دارد که 4 برج آن در گوشه‌ها و یک برج به عنوان دروازه ورودی در قسمت جنوبی قرار گرفته است. در گذشته، به منظور محافظت از بنا، دورادور قلعه خندقی حفر شده بود که متاسفانه دیگر اثری از آن نیست. ارتباط طبقات قلعه از طریق پلکان بوده و دروازه آن نیز یک در چوبی دارد. این برج دیدنی در تاریخ ۱۰ مهر ۱۳۸۰، با شماره‌ ثبت ۴۱۳۲ به‌عنوان یکی از آثار ملی ایران به ثبت رسیده است. ساعت بازدید از قلعه مهرجرد میبد: همه‌روزه 9:00 تا 17:00 آدرس قلعه مهرجرد میبد: میبد، خیابان آیت‌الله حائری قیمت بلیت ورودی قلعه مهرجرد میبد: 5 هزار تومان   موقعیت قلعه مهرجرد  قلعه مهرجرد، جای دیدنی میبد کاروانسرای شاه‌عباسی میبد (Shah Abbasi Caravanserai) کاروانسرای شاه عباسی میبد از بناهای دوران صفویه و از کاروانسراهای چهار ایوانی با نقشه‌ای مربعی است. این کاروانسرا در مجموع 100 اتاق دارد که 24 اتاق آن در اطراف یک حیاط مرکزی ساخته شده است. داخل حیاط یک حوض قرار دارد و ورودی در ساباط (کوچه طاقدار) واقع شده است. این کاروانسرا شامل آب انبار، هشتی ورودی، حیاط مرکزی، ساباط، ایوان، حوضخانه، چاپارخانه و یخ‌خانه است. اکنون قسمت‌هایی از کاروانسرای شاه عباسی به رستوران سنتی تبدیل شده و بخشی از آن نیز به موزه زیلو و سفال میبد اختصاص یافته است. ورودی کاروانسرای میبد در ضلع جنوب‌ غربی بنا قرار دارد که به وسیله هشتی بنا به حیاط راه پیدا می‌کند. اداره میراث فرهنگی میبد و کتابخانه مرکز اسناد نیز در بخشی از این بنا فعال هستند. کاروانسرای میبد در تاریخ 2 مرداد 1357 با شماره 1618 در فهرست میراث ملی کشور به ثبت رسید.  ساعت بازدید بخ‍های داخلی کاروانسرای شاه‌عباسی میبد: همه‌روزه 8:00 صبح الی 10:30 و بعدازظهرها از ساعت 12:00 الی 16:00 آدرس کاروانسرای شاه‌عباسی میبد: یزد، میبد، بلوار قاضی میرحسین، مقابل یخچال خشتی قیمت بلیط کاروانسرای شاه‌عباسی میبد: رایگان   موقعیت کاروانسرای شاه عباسی میبد  کاروانسرای شاه عباسی، از جاذبه های میبد موزه زیلو و سفال میبد (Zillu & Pottery Museum of Meybod) میبد شهر خشت و سفال است و این هنر ریشه در تاریخ این شهر دارد. ساختمان موزه زیلو میبد و موزه سفال میبد در ضلع شرقی کاروانسرای شاه عباسی میبد قرار دارد. موزه زیلو میبد موزه ویژه زیلو و قالی‌های دستبافت است و قدمت قدیمی‌ترین زیلوی این موزه نیز مربوط به دهه نخست قرن 9 هجری است که با طرح محرابی در سه رنگ آبی، سفید و قرمز بافته شده است. موزه زیلو و سفال میبد به همت اهالی هنر شهرستان میبد به منظور حفظ و زنده نگه داشتن این هنرهای ارزشمند راه‌اندازی شد. رنگ زمینه زیلوها قرمز، آبی، سفید و سبز است که از قرن نهم هجری قمری نشأت گرفته است. در این موزه، چند کارگاه فعال برای بافندگی وجود دارد که بافندگان فوت‌و‌فن هنر خود را برای علاقه‌مندان توضیح می‌دهند. موزه زیلو به هشتی منتهی می‌شود که به موزه سفال میبد اختصاص دارد. در این موزه آثاری از سفال و سرامیک البته مربوط به دوره معاصر به معرض نمایش درآمده‌اند. ساعت بازدید از موزه سفال و سرامیک میبد: همه‌روزه 9:00 صبح تا 19:00 آدرس موزه سفال و سرامیک میبد: یزد، میبد، بلوار قاضی میرحسین، مقابل یخچال خشتی، کاروانسرای شاه عباسی میبد قیمت بلیت موزه سفال و سرامیک میبد: 5 هزار تومان   موقعیت زیلو و سفال میبد  موزه زیلو، از جاهای دیدنی میبد  موزه سفال میبد مسجد جامع میبد (Jameh mosque of Meybod) مسجد جامع میبد، با وسعت تقریبی 3 هزار متر مربع، روی بنای اولیه آن که مربوط به سده دو هجری است، بنا شده است. مسجد میبد در ابتدا به صورت شبستانی ساخته شده بود و در جریان توسعه و مرمت آن طی سال‌های متمادی به طرح ایوان و گنبد تغییر ساختار داد. این مسجد تاریخی که مجموعه‌ای از چند مسجد متنوع است، از فضاهایی متفاوت چون گنبدخانه، شبستان زمستانه معروف به گرمخانه، شبستان تابستانه، دو مسجد به نام‌های مسجد حاجی حسنعلی، مسجد امام حسن، شبستان و ایوان تشکیل شده است. دوران اوج این بنا را مربوط به سده 7 تا 9 هجری به ویژه دوره آل‌مظفر می‌دانند. مسجد جامع از انواع مساجد ایوان‌‌دار است که فضاهای متنوعی را در آن خواهید دید. این مسجد یک جای دیدنی میبد است که گردشگران بسیاری به دلیل قدمت تاریخی و معماری زیبا و دیدنی‌اش از آن بازدید می‌کنند. این بنا در سال ۱۳۵۶ با شماره ثبت ۱۳۴۷ به‌عنوان یکی از آثار ملی ایران به ثبت رسیده‌ است. ساعت بازدید از مسجد جامع میبد: همه‌روزه از اذان صبح تا بعد از اذان مغرب آدرس مسجد جامع میبد: یزد، میبد، بلوار بسیج، بلوار امام خمینی قیمت بلیط مسجد جامع میبد: رایگان   موقعیت مسجد جامع میبد  مسجد جامع میبد، از جاهای دیدنی در میبد چاپارخانه میبد (Meybod Chapar Khaneh) چاپار خانه میبد یادآور دوران قاجار و از جاهای دیدنی میبد است. این بنا طی یک دوره ۱۰ ساله با حمایت انجمن دوستداران بنای تاریخی میبد و سازمان میراث فرهنگی، صنایع دستی و گردشگری ایران، مرمت شد. چاپار خانه میبد در زمان حکومت قاجاریه یک اداره پست بود. نامه‌ها و بسته‌های سلطنتی از این پست به پایتخت و سایر شهرها ارسال می‌شد. از آنجایی که سفارش‌ها و بسته‌های مهمی به‌طور موقت در آنجا نگهداری می‌شد، بعدها برج‌ها و پادگان‌های نگهبانی برای محافظت از چاپارخانه و مردم ساکن در آن، ساخته شدند. بیشتر این بنا از آجر و خاک رس ساخته شده است. ساختمان، یک حیاط مرکزی دارد و اصطبل‌ها در سراسر آن مشاهده می‌شوند. دو فضای مسقف نیز در این بنا وجود دارد که محل استراحت اسب‌ها، سواران، نگهبانان و فرماندهان بوده است. ماکت چاپارخانه به شکل اصلی در یکی از اتاق‌هایی که اکنون به موزه تبدیل شده، در معرض نمایش قرار داده شده است. تاریخ پست و تلگراف نیز در این موزه برای بازدیدکنندگان تشریح می‌شود. در حال حاضر، در این مکان ماکت‌های از پستچیان قدیم، اسب‌های چاپار، تمبرهای قدیمی و اسناد و تصاویری مربوط به تاریخ پست در ایران به نمایش درآمده‌اند. چاپارخانه میبد یزد در تاریخ 19 مرداد 1379 با شماره ثبت 2767 به ثبت ملی رسید و پس از آن به موزه تبدیل شد. ساعت بازدید از چاپارخانه میبد یزد: بهار و تابستان ۹ تا ۱۹، پاییز و زمستان ۹ الی ۱۷ آدرس چاپارخانه میبد یزد: یزد، میبد، بلوار قاضی میرحسین، کنار کاروانسرای شاه‌عباسی قیمت بلیط چاپارخانه میبد یزد: 5 هزار تومان   موقعیت چاپارخانه میبد  چاپارخانه از جاهای دیدنی میبد یخچال خشتی میبد (Meybod Ice House) یخچال خشتی میبد، یکی از بزرگترین خانه‌های خشتی یخی ایران است. قدمت این خانه یخی به قبل از قرن هجدهم باز می‌گردد و اکنون یکی از محبوب‌ترین جاهای دیدنی میبد محسوب می‌شود. در گذشته که وسایل مدرن برای تولید یخ وجود نداشت، مردم میبد، یخ مورد نیاز خود را در این محل تهیه می‌کردند. قسمت‌های اصلی این بنای باشکوه، شامل دیوارهای سایه‌بان، حوض یخ، مخزن یخ خانه و گنبد است. دیوار سایه‌بان، دیواری با طول، ضخامت و ارتفاع زیاد است که از تابش آفتاب به استخر جلوگیری می‌کند. با توجه به موقعیت و نحوه ساخت این دیوار، سایه آن در تمام روزهای سال، روی استخر می‌افتد. استخر یخی، حوض کم‌عمقی است که از گل و لای برای جلوگیری از خروج سرما یا ورود هوای گرم ساخته شده است. فرآیند تولید یخ در حوضچه یخ انجام شده و در نهایت یخ تولید شده به مخزن منتقل می‌شود. گنبد یخچال میبد، از خشت ساخته شده و ارتفاع آن حدود 15 متر است. این گنبد، قسمتی جذاب در بنا است. از این یخچال در فصل زمستان برای ذخیره آب و یخ استفاده می‌شد تا در فصل تابستان مورد استفاده قرار گیرد. یخچال خشتی میبد در 16 دی ماه سال 1375 با شماره 1826 در فهرست میراث ملی کشور به ثبت رسید. ساعت بازدید از یخچال خشتی میبد: همه‌روزه از ساعت 8:00 صبح تا 17:00 آدرس یخچال خشتی میبد: یزد، میبد، بلوار قاضی میرحسین، مقابل کاروانسرای شاه‌عباسی قیمت بلیط یخچال خشتی میبد: 5 هزار تومان  موقعیت یخچال خشتی میبد  یخچال خشتی میبد، جای دیدنی میبد سخن آخر اکنون با مطالعه این مطلب با برجسته‌‌ترین جاهای دیدنی میبد آشنا شدید. حالا وقت آن است که برنامه‌ریزی سفر خود را انجام دهید و در حالی که به شهر یزد، جاذبه‌ها و بهترین رستوران های یزد سر می‌زنید، یک سفر کوتاه هم به میبد داشته باشید. جاهای دیدنی در میبد، اغلب مکان‌های تاریخی هستند و برای علاقه‌مندان به اینگونه بناها، این شهر یک مقصد شگفت‌انگیز است؛ چون با قدم زدن در کوچه‌پس‌کوچه‌هایش می‌توانید در دل تاریخ ایران سفر کنید. اگر شما هم این شهر را بازدید کردید، اکنون وقت آن است که اطلاعات بیشتری را از جاهای دیدنی‌ کمتر شناخته شده‌اش در اختیار باقی کاربران بگذارید؛ پس در قسمت نظرات، تجربه‌های خود را در سفر به این شهر درج کنید.   تالیف: تیم نویسندگان لست‌سکند
https://lastsecond.ir/blog/10463-asalouye-best-attractions,دیدنی های عسلویه، فراتر از تصورتان هستند!ممکن است با شنیدن عبارت جاهای دیدنی عسلویه، کمی تعجب کنید و کنجکاو شوید که بدانید چه چیزهایی در این شهر صنعتی قرار است شما را ترغیب به دیدن آن کند. همه ما با شنیدن نام عسلویه، به یاد سکوهای نفتی و گازی و افرادی که در ماموریت‌های کاری، مدت زیادی را در این شهر سپری می‌کنند، میفتیم. اینکه کسی فقط برای بازدید از جاهای دیدنی عسلویه و گشت‌و‌گذار در این شهر به آن سفر کند، کمی دور از ذهن است. با رونق سفرهای داخلی و کشف شهرهای دیدنی بیشتر توسط گردشگران، عسلویه به عنوان یک مقصد زیبا به لیست شهرهای دیدنی جنوب ایران اضافه شده است.  دیدنی های عسلویه، به دلیل پیشینه تاریخی کوتاه این شهر، بیشتر جاذبه‌های طبیعی هستند به همین دلیل، علاقه‌مندان به طبیعت زیبای جنوب کشورمان، بیشترین لذت را در سفر به عسلویه خواهند برد. در این مطلب از لست سکند، قصد داریم تعدادی از دیدنی های عسلویه را همراه با اطلاعات مهم و نحوه دسترسی، معرفی کنیم. آنچه در ادامه مطلب خواهید خواند  ساحل و غار بنود عسلویهآبشار و تنگه درزوپارک ملی نایبند (خلیج نایبند)جنگل حرا عسلویه (جنگل حرا نایبند)دهکده گردشگری پازارگاد عسلویهچشمه کلاتبازار ماهی‌فروشان عسلویهاسکله عسلویه ساحل و غار بنود عسلویه ساحل بنود یکی از سواحلی است که بین شهر کوشکنار و عسلویه در نزدیکی روستایی به همین نام قرار دارد و زیباترین ساحل عسلویه هم محسوب می‌شود. از روستای بنود تا ساحل، مسیری نسبتا طولانی به طول 8 کیلومتر وجود دارد. در این ساحل، یک بندر ماهیگیری هم قرار دارد که محل زیبایی برای عکس‌برداری است. بخش قابل توجهی از ساحل بنود، بکر و تمیز است، به همین دلیل دوستداران طبیعت از آن استقبال می‌کنند. اما این تنها ویژگی ساحل زیبای بنود نیست. غارهای ایجاد شده توسط امواج دریا روی دیواره‌های این ساحل، فضایی خاص و دیدنی را به وجود آورده‌‍‌اند. این ساحل به قدری زیباست که به‌عنوان لوکیشن یک فیلم مشهور نیز انتخاب شده که هنوز بقایای دکور آن فیلم نیز در کنار ساحل باقی مانده است.  اگر می‌خواهید از غارهای بنود بازدید کنید، به 15 دقیقه پیاده‌روی احتیاج دارید. در داخل غار، فضای بزرگی را خواهید دید که دو روزنه بزرگ به سمت دریا دارد و نور و امواج دریا از این روزنه‌ها به غار وارد می‌شود. تاریکی غار به همراه تابش نور خورشید از این روزنه‌ها و صدای امواج، فضایی زیبا و در عین حال اسرارآمیز ایجاد کرده است. فضای داخل غار وسیع است و امکان نشستن و حتی چادر زدن در آن وجود دارد. اما به دلیل ریزش سنگ‌ها بهتر است در کمترین زمان ممکن از غار بازدید کرده و آن‌ را ترک کنید.  فاصله ساحل بنود تا خلیج فارس عسلویه: 11 کیلومتر آدرس ساحل بنود عسلویه: استان بوشهر، 35 کیلومتری عسلویه، روستای بنود ساعت بازدید از ساحل بنود عسلویه: 24 ساعته قیمت بلیط ساحل بنود عسلویه: رایگان   موقعیت ساحل بنود   ساحل و غار بنود، زیباترین ساحل عسلویه آبشار و تنگه درزو آبشار درزو در روستای اخند و در 15 کیلومتری جنوب شهر عسلویه قرار دارد. این آبشار و چشمه بکر و زیبای آن به یکی از توریستی‌ترین جاهای دیدنی عسلویه تبدیل شده است. ارتفاع آبشار 56 متر است. نخل‌های خودروی طبیعی رشد کرده در اطراف آبشار درزو، طبیعتی زیبا را به وجود آورده‌اند. حوضچه کوچک آبشار نه تنها فرصت تماشای ماهی‌های زیبا را در اختیارتان قرار می‌دهد، بلکه می‌توانید برای فرار از گرمای هوا، تنی هم به آب بزنید. بهترین زمان بازدید از این آبشار، ماه‌های آبان‌ تا اردیبهشت است، زیرا در این زمان آب‌و‌هوای مطبوعی را تجربه خواهید کرد. برای بازدید از این آبشار به وسایلی مانند کفش مناسب، حوله، عینک آفتابی و ضد آفتاب نیاز خواهید داشت تا بتوانید بدون هیچ مانعی از طبیعت زیبای آن استفاده کنید.  فاصله آبشار و تنگه درزو تا فرودگاه عسلویه: 25 کیلومتر آدرس آبشار درزو عسلویه: 15 کیلومتری عسلویه، 10 کیلومتر بعد از روستای اخند ساعت بازدید از آبشار درزو عسلویه: 24 ساعته قیمت بلیط آبشار درزو عسلویه: رایگان   موقعیت آبشار درزو  آبشار درزو، از دیدنی های اطراف عسلویه پارک ملی نایبند (خلیج نایبند) پارک ملی دریایی نایبند یکی از پارک‌های ملی جنوب ایران با مساحتی بیش از 42 هزار هکتار است که در 25 کیلومتری مرکز شهر عسلویه به سمت جنوب واقع شده است. این پارک در سال 1382 توسط شورای عالی حفاظت محیط زیست به عنوان اولین پارک ملی دریایی کشور ثبت شد. پارک ملی نایبند در محدوده‌ای حدفاصل کوه‌های عسلویه به خلیج فارس قرار دارد که پوشش گیاهی و جانوری متنوع آن در کنار عناصری چون کوه و دریا، طبیعت منحصربه‌فردی را رقم زده است.  این پارک ملی مناطق متنوعی مانند کوه، دشت، دشت ماسه‌ای، دشت‌های کویری تپه‌ای و آب با طعم‌های متفاوت از شورترین تا شیرین‌ترین آب را دارد. پیشروی خشکی در دریا، وجود صخره‌های مرجانی با ماهیان زیبا جهت غواصی و لاک‌پشت‌های پوزه‌عقابی خلیج‌فارس از جاذبه‌های این منطقه است. اما آنچه بیش از هر چیز بر اهمیت این منطقه افزوده؛ وجود دماغه نایبند، ماحصل پیشروی خشکی در دریا است که خلیج کوچکی در جنوب‌شرقی استان بوشهر معروف به خلیج نایبند را به وجود آورده است. خلیج نایبند در زمان حکومت آل‌بویه از مراکز مهم صید مروارید بود. پوشش گیاهی پارک ملی نایبند شامل جنگل دریایی حرا، گونه‌های گیاهی دریایی، گیاهان شورپسند چون خارشتر و گز در مناطق دور از ساحل و گونه‌هایی چون کهور، کنار، انجیر معابد، صبرزرد در ارتفاعات منطقه است. از گونه‌های جانوری موجود در پارک ملی نایبند، جبیر، روباه، شغال، گرگ، خرگوش و آبزیانی چون لاک‌پشت پوزه عقابی، لاک‌پشت سبز، گل‌خورک، خرچنگ، دلفین و انواع ماهیان خلیج فارس است. پارک ملی نایبند همچنین زیستگاه پرندگان مهاجری مثل فلامینگو، پلیکان سفید، آبچلیک، کاکایی، پرستوی دریایی و اگرت پاخاکستری است. فاصله خلیج نایبند تا فرودگاه عسلویه: 20 کیلومتر آدرس خلیج نایبند بوشهر: بوشهر، ۲۵ کیلومتری عسلویه، سواحل خلیج فارس ساعت بازدید از خلیج نایبند بوشهر: 24 ساعته قیمت بلیط خلیج نایبند بوشهر: رایگان   موقعیت پارک ملی نایبند  پارک دریایی نایبند از جاهای دیدنی عسلویه جنگل حرا عسلویه (جنگل حرا نایبند) سواحل شرقی و جنوبی خلیج نایبند، پوشیده از جنگل‌های حرا است که پرندگان مهاجری مانند فلامینگو و پلیکان را جذب این منطقه کرده است. جنگل‌های حرا در سواحل جنوبی ایران، یکی از مهم‌ترین جاذبه‌های طبیعی این منطقه هستند. در واقع حرا نام جنگل‌های دریایی خلیج فارس است که در شهر عسلویه هم یک نمونه از آن وجود دارد که اکنون یکی از جاهای دیدنی عسلویه محسوب می‌شود. گونه گیاهی این جنگل مانگرو، گیاهی آبزی و شورزی است که به نام دانشمند ایرانی ابن‌سینا نام علمی (Avicennia Marina) را برای آن ثبت کرده‌اند. جنگل‌‌های حرا عسلویه تحت‌تاثیر جزر و مد دریا قرار دارند، به طوری که همزمان با بالا آمدن آب دریا، بخشی از گیاهان جنگل در آب فروررفته، ریشه‌های آن با جذب آب، مواد مورد نیاز خود را جذب کرده و نمک آن را دفع می‌کنند. بازدید از جنگل حرا با قایق انجام می‌شود و به این ترتیب با مراجعه به اسکله این جنگل و کرایه قایق در هنگام مد، می‌توانید از گشت‌وگذار در مسیر دریایی موجود میان جنگل حرا لذت ببرید. فاصله جنگل حرا تا فرودگاه عسلویه: 5 کیلومتر آدرس جنگل حرا عسلویه: بوشهر، عسلویه، 8 کیلومتر شرق عسلویه ساعت بازدید از جنگل حرا عسلویه: 8 صبح تا 17 قیمت بلیط جنگل حرا عسلویه: بستگی به توافق شما با قایقران‌های جنگل حرا دارد  موقعیت جنگل حرا عسلویه  جنگل‌های حرا عسلویه  دهکده گردشگری پازارگاد عسلویه دهکده گردشگری پازارگاد که با نام پازارلند هم شناخته می‌شود، یک مجموعه تفریحی و یکی از بهترین جاهای دیدنی عسلویه است. این دهکده در فاصله 20 کیلومتری از منطقه اقتصادی شهر قرار دارد و وسعت آن 20 هکتار است. بسیاری از افرادی که به عسلویه سفر می‌کنند، بازدید از این دهکده را در برنامه سفر خود قرار می‌دهند، چون بسیاری از امکانات تفریحی مانند فضاهای بازی كودكان و شهربازی‌ها، رستوران‌های ساحلی، جامپینگ، هانیبال، پیست اسکیت، تفریح‌های دریایی مثل جت اسکی، پاراسل و غواصی و سینمای ۶ بعدی در این مجموعه گردهم آمده‌اند و همچنین در فصول مختلف و تاریخ‌های خاص، برنامه‌های ویژه و کنسرت‌ها در این مجموعه برگزار می‌شوند.  برای دسترسی به پازارلند، در مسیر کنگان به عسلویه برانید و از منطقه‌های نخل غانم و تنبک گذر کنید. سپس در سه‌راهی جم، سیراف و عسلویه، اتوبان سمت عسلویه را پیش بگیرید. پس عبور از پرک و نرسیده به شیرینو، تابلو دهکده گردشگری پازارلند دیده می‌شود.   فاصله دهکده پازارگاد تا فرودگاه عسلویه: 40 کیلومتر آدرس دهکده گردشگری پازارگاد عسلویه: بوشهر، عسلویه، 20 کیلومتری منطقه ویژه اقتصادی عسلویه ساعت بازدید از دهکده گردشگری پازارگاد عسلویه: 24 ساعته قیمت بلیط دهکده گردشگری پازارگاد عسلویه: بازدید از گردشگری پازارگاد هزینه‌ای ندارد، اما بهای خدمات مختلف تفریحی آن متفاوت است.  موقعیت دهکده گردشگری پازارگاد  دهکده پازارگاد از جاهای دیدنی عسلویه چشمه کلات چشمه کلات، یکی از دیدنی های اطراف عسلویه است که در روستایی به همین نام در 5 کیلومتری جاده عسلویه به پارسیان قرار دارد. برای رسیدن به این چشمه دیدنی، باید مسیری را از روستا به سمت کوه پیاده‌روی کنید. چشمه کلات در ابتدای یک دره قرار گرفته که در انتهای دره، آبشاری زیبا نیز دیده می‌شود. نخل‌های سربه‌فلک کشیده و زیبا، محیط اطراف این چشمه را جذاب‌تر کرده و این طبیعت زیبا، مورد توجه طبیعت‌گردان قرار گرفته است. زمان مناسب برای بازدید از چشمه کلات، نیمه زمستان تا اوایل فصل بهار است. فاصله چشمه کلات تا فرودگاه عسلویه: 10 کیلومتر آدرس چشمه کلات عسلویه: بوشهر، 15 کیلومتری مرکز عسلویه، بزرگراه عسلویه-بندر کنگان، روستای کلات ساعت بازدید از چشمه کلات عسلویه: 24 ساعته قیمت بلیط چشمه کلات عسلویه: رایگان   موقعیت چشمه کلات  چشمه کلات از جاهای دیدنی عسلویه بازار ماهی‌فروشان عسلویه یکی دیگر از مکان های دیدنی عسلویه، بازار ماهی فروشان است. این بازار در همسایگی اسکله صیادی عسلویه، مملو از ماهی‌هایی است که صیادان مستقیما از دریا صید کرده‌اند و به فروش می‌رسانند. پیشه اصلی بومیان عسلویه، صیادی است و صید روزانه صیادان این شهر در بازار ماهی‌فروشان عسلویه به فروش می‌رسد. در این بازار، علاوه بر اینکه می‌توانید تازه‌ترین ماهی‌ها مانند ماهی شیر، سنگسر، قباد، شوریده، سرخو، حلوا، ماهی مقوا، ماهی مرکب، میگو را به صورت صید روز بخرید. با صنایع دستی این شهر و همچنین آداب و رسوم مردم محلی نیز آشنا خواهید شد.  فاصله بازار ماهی فروشان تا فرودگاه عسلویه: 20 کیلومتر آدرس بازار ماهی‌فروشان عسلویه: بوشهر، عسلویه، خیابان دولت، بولوار خلیج فارس، جنب اسکله بندر عسلویه ساعت کاری بازار ماهی فروشان: 8:100 صبح تا 1:00 ظهر و 4:00 بعد از ظهر تا 8:00 شب  موقعیت بازار ماهی فروشان عسلویه  بازار ماهی فروشان، از جاهای دیدنی عسلویه اسکله عسلویه اگر به تماشای غروب در کنار منظره دریا و لنج‌های باری و قایق‌های کوچک و بزرگ علاقه دارید، بازدید از اسکله عسلویه را فراموش نکنید. اسکله عسلویه یک جای دیدنی عسلویه و محل تردد لنج‌های باری و صیادی و انواع قایق‌های کوچک است. کنار این اسکله قدم بزنید و از مناظر آن لذت ببرید و اگر به ثبت خاطراتتان از سفر علاقه دارید، این اسکله بهترین لوکیشن برای عکاسی در شهر عسلویه است.  فاصله اسکله عسلویه تا فرودگاه عسلویه: 21 کیلومتر آدرس اسکله عسلویه: بوشهر، عسلویه، خیابان دولت، بولوار خلیج فارس، اسکله بندر عسلویه ساعت بازدید از اسکله عسلویه: 24 ساعته قیمت بلیط اسکله عسلویه: رایگان  موقعیت اسکله عسلویه  اسکله عسلویه، از مکان های دیدنی عسلویه سخن آخر عسلویه یکی از شهرهای جنوبی و البته صنعتی ایران است که به تازگی مورد توجه گردشگران و علاقه‌مندان به ایران‌گردی، قرار گرفته است. اگر می‌خواهید یک مقصد متفاوت را هدف سفر خود قرار دهید؛ این شهر انتظارات شما را برآورده می‌کند. در این مطلب با مشهورترین جاهای دیدنی عسلویه آشنا شدید و اکنون زمان آن است که برای یک سفر خاص آماده شوید. قدم زدن در زیباترین ساحل عسلویه و صرف یک غذای محلی در رستوران‌های این شهر، تصورتان را از حال‌و‌هوای صنعتی آن دور خواهد کرد. اگر از کسانی هستید که قبلا به عسلویه سفر کرده‌اید و مکان های دیدنی عسلویه را به خوبی می‌شناسید، تجربیات خود را در قسمت نظرات با دیگر کاربران در میان بگذارید، یا ماجرای سفرتان را به صورت جامع‌تر در بخش سفرنامه‌ های عسلویه ثبت کنید.   تألیف: تیم نویسندگان لست‌سکند
https://lastsecond.ir/blog/10121-best-hotels-for-kids-and-family-in-antalya,بهترین هتل های خانوادگی در آنتالیا + تصاویراگر برای یک سفر تفریحی همراه با خانواده برنامه‌ریزی کرده‌اید، اولین موردی که باید در انتخاب آن دقت و وسواس بسیاری به خرج دهید، انتخاب یک هتل مناسب، بین بهترین هتل های آنتالیا برای کودکان است. این گزینش در کیفیت سفر شما بسیار موثر است، چرا که اغلب مسافران این شهر ساحلی و تفریحی ترکیه، بیشتر زمان سفر خود را در هتل‌ها می‌گذرانند و با توجه به امکانات بی‌نظیری که در اختیارشان قرار می‌گیرد، کمتر تمایل دارند از محل اقامتشان خارج شوند.  شاید تعجب کنید اما اغلب افرادی که با تور آنتالیا همراه می‌شوند، در هتل های خانوادگی آنتالیا اقامت می‌کنند. بر خلاف تصور عموم مردم، که سفر به آنتالیا را فقط برای مجردان مناسب می‌دانند، سفر خانوادگی به آنتالیا بسیار رواج دارد و به همین منظور، بسیاری از هتل‌ها نیز امکانات تفریحی جذابی را برای کودکان در نظر گرفته‌اند. به همین دلیل، در این مطلب از لست‌سکند تعدادی از بهترین هتل های خانوادگی آنتالیا و اطلاعات مهم آن‌ها را لیست کرده‌ایم تا تصمیم‌گیری را برای شما آسان‌تر کنیم.  آنچه در ادامه مطلب خواهید خواند  بهترین هتل های آنتالیا برای کودکان چگونه انتخاب می‌شوند؟12. هتل تایتانیک مردان پالاس (Titanic Mardan Palace)11. هتل دلفین امپریال (Delphin Imperial Hotel)10. هتل رکسوس پریمیوم بلک (Rixos Premium Belek)9. هتل الا کوالیتی ریزورت بلک (Ela Quality Resort Belek)8. هتل گورال پریمیر تکیروا (Gural Premier Tekirova)7. هتل آی سی هتلز گرین پالاس (IC Hotels Green Palace)6. هتل لند آو لجندز کینگدام (The Land of Legends Kingdom Hotel)5. هتل زانادو ریزورت (Xanadu Resort Hotel)4. هتل آکانتوس اند سنت باروت کالکشن (Acanthus & Cennet Barut Collection)3. هتل گلوریا ورده ریزورت (Gloria Verde Resort)2. هتل سون سیز لایف (Seven Seas Hotel Life)1. هتل مکس رویال بلک گلف ریزورت (Maxx Royal Belek Golf Resort) بهترین هتل های آنتالیا برای کودکان چگونه انتخاب می‌شوند؟ در دنیای امروز، شناخت بهترین‌ها در هر زمینه‌ای آسان است. با کمی جستجو می‌توان به موارد متعددی دسترسی پیدا کرد و با توجه به نیاز و علایق، میان آن‌ها گزینش نهایی را انجام داد. در این مطلب، برای مقایسه بهتر و دقیق‌تر میان هتل‌ های خانوادگی آنتالیا، سعی کردیم از پلتفرم‌های معتبری مثل Booking ،trip advisor و گوگل استفاده کنیم که بر اساس تجربه مسافران به هر کدام از این هتل‌ها امتیاز داده‌اند. برای بررسی بیشتر، علاوه بر این پلتفرم‌های جهانی، می‌توانید نظرات کاربران را درباره هر یک از هتل‌ها در لست‌سکند بخوانید. پیشنهاد می‌کنیم به نظرات کاربران ایرانی بیشتر توجه کنید؛ زیرا به دلیل فرهنگ و انتظارات شبیه به هم، احتمالا کمک بیشتری به انتخاب شما می‌کنند تا افراد خارجی با انتظارات متفاوت. توجه کنید که رتبه‌بندی در زیر، از آخر به اول مرتب شده است. 12. هتل تایتانیک مردان پالاس (Titanic Mardan Palace) می‌توان گفت هتل تایتانیک مردان پالاس یکی از بهترین هتل های مخصوص خانواده در آنتالیا است. تایتانیک مردان مجلل‌ترین اقامتگاه‌ ساحلی مدیترانه است. این هتل توسط طراحان داخلی مشهور بین‌المللی با هدف انعکاس معماری تاریخی شهر استانبول طراحی شده است. باشگاه بچه‌های تینی (Tini Kids Club) محیطی امن و راحت را برای سرگرمی کودکان شما فراهم می‌کند. کودکان کوچک شما می‌توانند زیر نظارت کارکنان خبره هتل در بازی‌ها و فعالیت‌های مناسب سنشان شرکت کنند، نمایش‌های ویژه را تماشا کنند، در رستوران بچه‌ها غذا بخورند، در پارک آبی و استخر مخصوصشان شنا کنند و حتی در کلاس‌های آموزشی شرکت کنند. در هتل تایتانیک مردان پالاس، تمام امکانات برای سفری خاطره‌انگیز فراهم است. امتیاز هتل در سایت تریپ ادوایزر: 5 از 5 امتیاز هتل در سایت بوکینگ: 9.1 از 10 امتیاز هتل در گوگل: 4.6 از 5 موقعیت هتل تایتانیک مردان پلاس: لارا، آنتالیا  موقعیت تایتانیک مردان پالاس  هتل تایتانیک مردان پالاس،  بهترین هتل آنتالیا برای خانواده  پارک آبی مخصوص کودکان در تایتانیک مردان پالاس  کلوپ کودکان در یکی از  بهترین هتل های آنتالیا برای کودکان 11. هتل دلفین امپریال (Delphin Imperial Hotel) هتل دلفین امپریال یکی از موارد لیست هتل های مخصوص خانواده در آنتالیا است که در تور ترکیه محبوبیت بسیاری دارد. این هتل خدمات خوبی را جهت سرگرمی کودکان و بزرگسالان فراهم کرده است به طوریکه در زمان اقامتتان در این هتل، لحظه‌ای بدون برنامه نخواهید ماند. اتاق‌های بازی با فعالیت‌های متنوع برای مهمانان در هر سنی، اقامتی سرگرم کننده را تضمین می کند. خدمات بازی که این هتل برای مهمانان خود در نظر گرفته است شامل فعالیت‌هایی مانند بیلیارد و بولینگ است. خدماتی مانند کافه سینما، شهربازی، استخر برای کودکان و پارک آبی کودکان از جمله مزایایی است که این هتل را در لیست هتل های مخصوص خانواده در آنتالیا جا می‌دهد. دلفین امپریال یک اتاق بازی کامپیوتری مجهز هم برای سرگرمی هر رنج سنی در اختیار دارد. امتیاز هتل در سایت تریپ ادوایزر: 4.5 از 5 امتیاز هتل در سایت بوکینگ: 8.8 از 10 امتیاز هتل در گوگل: 4.6 از 5 موقعیت هتل دلفین امپریال: لارا، آنتالیا   موقعیت هتل دلفین امپریال  هتل دلفین امپریال، هتل مناسب کودکان در آنتالیا   فضای بازی کودکان در هتل دلفین امپریال  استخر مخصوص کودکان در هتل دلفین امپریال 10. هتل رکسوس پریمیوم بلک (Rixos Premium Belek) هتل دهم از لیست هتل های خانوادگی در آنتالیا، هتل رکسوس پریمیوم بلک است. این هتل خانوادگی خدمات خاصی را برای کودکان در نظر گرفته است. دلفیناریوم، استخر مخصوص کودکان، پارک آبی، برنامه‌های متنوع، فضاهای خاص تفریحی و فرهنگی و خدمات نگهداری نوزاد و کودک از مواردی است که در زمان اقامت در این هتل از آن‌ها بهره‌مند خواهید شد. وجود فضای بازی مخصوص کودکان و رستوران ویژه آنها، از جمله ویژگی‌های این هتل است که آن را در لیست هتل مناسب کودکان در آنتالیا قرار داده است.  امتیاز هتل در سایت تریپ ادوایزر: 4.5 از 5 امتیاز هتل در سایت بوکینگ: 9.2 از 10 امتیاز هتل در گوگل: 4.7 از 5 موقعیت هتل رکسوس پریمیوم: بلک، آنتالیا  موقعیت هتل رکسوس پریمیوم  هتل رکسوس پریمیوم بلک، از هتل های خانوادگی آنتالیا  فضای مخصوص کودکان در هتل رکسوس پریمیوم بلک، عکس از علی عباسی  عکس از زمین بازی کودکان در هتل رکسوس پریمیوم بلک، عکس از علی عباسی 9. هتل الا کوالیتی ریزورت بلک (Ela Quality Resort Belek) هتل الا کوالیتی ریزورت بلک از هتل‌های 5 ستاره و مجهز آنتالیا در منطقه بلک است. هتل الا کوالیتی یک هتل‌ مناسب کودکان در آنتالیا محسوب می‌شود که خدمات ویژه‌ای برایشان دارد. به عنوان نمونه، مینی کلوب مجهز به دوربین‌های امنیتی، نمایش فیلم، انواع بازی‌های رومیزی و استخرهایی برای کودکان و نوزادان دارد. علاوه بر آن، امکان ویژه این هتل، شرایط آموزشی در کنار تفریح است که برای کودکان فراهم شده؛ مثلا، با توجه به دوره‌های برداشت فصلی، کودکان می‌توانند به فعالیت‌های کشاورزی مانند چیدن زیتون از درختان و کاشت گل در باغ بپردازند تا ارتباط نزدیک‌تری با طبیعت برقرار کنند،. همچنین می‌توانند حرفه‌های مختلف مثل آتش نشانی، کار در بیمارستان، دندانپزشکی و سایر فعالیت‌ها را کشف کنند. امتیاز هتل در سایت تریپ ادوایزر: 4.5 از 5 امتیاز هتل در سایت بوکینگ: 8.9 از 10 امتیاز هتل در گوگل: 4.7 از 5 موقعیت هتل الا کوالیتی ریزورت: بلک، آنتالیا  موقعیت هتل الا کوالیتی ریزورت بلک  هتل الا کوالیتی از هتل های خانوادگی در آنتالیا  فضای بازی هتل الا کوالیتی  فضای مخصوص بازی کودکان در هتل الا کوالیتی  تجربه پزشکی کودکان در هتل الا کوالیتی 8. هتل گورال پریمیر تکیروا (Gural Premier Tekirova) هتل گورال پریمیر از هتل های مخصوص خانواده در آنتالیا است که در کنار خدمات کاملی که دارد، پارک آبی مجهّز و مینی کلاب مختص کودکانش با نان هپی‌لند، باعث شده به عنوان یکی از بهترین هتل های خانوادگی آنتالیا انتخاب شود. مجموعه ویژه‌ای برای فعالیت‌های تفریحی که مخصوص نوزادان، کودکان و نوجوانان تا ۱۷ سال طراحی شده است. این هتل با هدف ارائه فرصتی به والدین برای به اشتراک گذاشتن تعطیلات فراموش نشدنی با فرزندانشان، تضمین می‌کند که کودکان نیز مانند بزرگسالان در سفر به آنتالیا، اوقات خوبی را سپری خواهند کرد. همچنین امکاناتی مثل زمین تنیس، باشگاه ورزشی و اتاق بازی از دیگر امکانات این هتل است که برای نوجوانان هم مناسب است. امتیاز هتل در سایت تریپ ادوایزر: 4.5 از 5 امتیاز هتل در سایت بوکینگ: 8.7 از 10 امتیاز هتل در گوگل: 4.6 از 5 موقعیت هتل گورال پریمیر تکیروا: تکیروا، آنتالیا راهنمای کامل سفر به آنتالیا  موقعیت هتل گورال پریمر تکیروا   هتل گورال پریمیر هتل کیدز کانسپت در آنتالیا  فضای مخصوص بازی کودکان هتل گورال پریمیر  پارک آبی کودکان در هتل گورال پریمیر  فضای بازی هتل گورال پریمیر 7. هتل آی سی هتلز گرین پالاس (IC Hotels Green Palace) آی سی هتلز گرین پالاس یک هتل مناسب کودکان در آنتالیاست که رتبه هفتم را در این لیست می‌گیرد. این هتل، علاوه بر تجهیزات و امکاناتی که بر اساس 5 ستاره بودنش فراهم می‌کند، امکانات ویژه کودکان هم دارد که عبارتند از: یک مینی کلوب مجهز به فضایی برای اسپری نقاشی، یک استخر کودکان، 2 سالن سینما، اتاق بازی ویدئویی، منطقه پخت پیتزا، فضای شن و ماسه‌، چرخ و فلک، استخر کودک و اتاق مراقبت از کودک. علاوه بر کلوب کودکان، نوجوانان هم تفریحات مخصوص به خودشان را می‌توانند داشته باشند مثلا، باشگاه نوجوانان شامل فضایی برای بازی‌های ویدیویی، میز DJ و یک محل نشیمن. حتّی بزرگسالان هم استخر آبی مخصوص دارند که بتوانند مانند کودکان تفریحات هیجانی مثل سرسره‌های آبی مجهز را تجربه کنند. امتیاز هتل در سایت تریپ ادوایزر: 4.5 از 5 امتیاز هتل در سایت بوکینگ: 8.8 از 10 امتیاز هتل در گوگل: 4.6 از 5 موقعیت هتل آی سی هتلز گرین پالاس: لارا، آنتالیا  موقعیت هتل آی سی هتلز گرین پالاس  هتل آی سی هتلز گرین پالاس بهترین هتل آنتالیا برای خانواده   سرسره‌های آبی آی سی هتلز گرین پالاس  پارک آبی مخصوص کودکان در آی سی هتلز گرین پالاس 6. هتل لند آو لجندز کینگدام (The Land of Legends Kingdom Hotel) هتل لند آو لجندز پنج ستاره در لیست بهترین هتل های آنتالیا برای کودکان در رتبه ششم قرار می‌گیرد. لند آو لجندز علاوه بر امکانات متنوعی که معمولا هتل‌های آنتالیا با پارک آبی در اختیار مسافران قرار می‌دهند، تفریحات ویژه‌ای برای کودکان و بزرگسالان مهیا کرده؛ از جمله: سینمای 5 بعدی، رودخانه دیوانه، استخر موج، تونل وحشت، استخر کودکان، پارک موضوعی ویژه و رستوران مخصوص کودکان. این هتل همان‌طور که از تصاویرش مشخص است، برگرفته از داستان‌های فانتزی و افسانه‌هاست. در این هتل، حتّی می‌توانید کودکان را به پرستاران کودک بسپارید و با خیالی راحت به تفریح مشغول شوید. لند آو لجندز یک هتل کیدز کانسپت در آنتالیا محسوب می‌شود. با رزرو تور آنتالیا اسفند می‌توانید با قیمتی مناسب، اقامت در این هتل نسبتا گران را تجربه کنید. امتیاز هتل در سایت تریپ ادوایزر: 5 از 5 امتیاز هتل در سایت بوکینگ: 9.1 از 10 امتیاز هتل در گوگل: 5 از 5 موقعیت هتل لند آو لجندز کینگدام: بلک، آنتالیا  موقعیت هتل لند آف لجندز  فضای بازی کودکان در هتل لند آو لجندز کینگدام  هتل لند آو لجندز کینگدام بهترین هتل آنتالیا برای بچه ها  فضای داخل هتل لند آو لجندز کینگدام  تفریحات ویژه در هتل لند آو لجندز کینگدام  5. هتل زانادو ریزورت (Xanadu Resort Hotel) هتل زانادو ریزورت در بلک آنتالیا از هتل‌های آل‌اینکلوسیو (High Class) است که به عنوان هتل های مناسب خانواده در آنتالیا پیشنهاد می‌شود. امّا ویژگی این هتل به عنوان هتل مناسب خانواده و کودکان چیست؟ هتل زانادو علاوه بر امکانات استخر خصوصی و اتاق‌های خانوادگی، خدماتی مخصوص کودکان دارد از جمله: فنسی لند برای فعالیت‌های متعدد و سرگرمی روزانه کودکان، یک شهربازی با چرخ فلک‌، مینی چرخ، مینی قطار و ترامپولین، پارک با بازی‌های آبی، محوطه زمین بازی و یک پارک ماجراجویی با بسکتبال و دیوار صعود، فضایی برای فعالیت‌های سرپوشیده مانند صنایع دستی و بازی‌های ویدئویی و همچنین بوفه مخصوص کودکان در رستوران. هتل زانادو ریزورت هتلی مناسب برای سفر‌های خانوادگی به آنتالیا است. امتیاز هتل در سایت تریپ ادوایزر: 4.5 از 5 امتیاز هتل در سایت بوکینگ: 9 از 10 امتیاز هتل در گوگل: 4.8 از 5 موقعیت هتل زانادو: بلک، آنتالیا  موقعیت هتل زانادو ریزورت  هتل زانادو ریزورت، از هتل های خانوادگی آنتالیا   پارک آبی هتل زانادو ریزورت  فضاهای مناسب کودکان در هتل زانادو ریزورت  بازی مخصوص کودکان در هتل زانادو ریزورت 4. هتل آکانتوس اند سنت باروت کالکشن (Acanthus & Cennet Barut Collection) هتل آکانتوس اند سنت باروت کالکشن یکی دیگر از هتل های آنتالیا برای کودکان است که خدمات اولترا آل اینکلوسیو (Ultra All Inclusive) دارد. هتل آکانتوس علاوه بر ساحل خصوصی، اتاق‌های خانوادگی، استخر آبگرم و روباز، انواع رستوران و خدماتی از این قبیل، برای کودکان باشگاه‌های مخصوص دارد که امکانات بازی و تفریح آنها را فراهم می‌کند. کلوپ باری استار، برای راحتی و آسایش خانواده‌هایی که نوزادی همراه دارند، امکانات ویژه‌ای را ارائه می‌دهد. به دلیل خدمات مطلوب و ویژه آکانتوس اند سنت باروت برای کودکان و خانواده‌ها، این اقامتگاه از بهترین هتل های آنتالیا برای کودکان، به شمار می‌آید. امتیاز هتل در سایت تریپ ادوایزر: 5 از 5 امتیاز هتل در سایت بوکینگ: 9.2 از 10 امتیاز هتل در گوگل: 4.8 از 5 موقعیت هتل آکانتوس: سیده، آنتالیا  موقعیت هتل آکانتوس اند سنت باروت کالکشن  هتل آکانتوس اند سنت باروت، از هتل های مناسب خانواده در آنتالیا   اتاق کودکان هتل آکانتوس اند سنت باروت  فضای مخصوص کودکان در هتل آکانتوس اند سنت باروت  فضای بازی کودکان در هتل آکانتوس اند سنت باروت 3. هتل گلوریا ورده ریزورت (Gloria Verde Resort)  هتل گلوریا ورده ریزورت یک گزینه خوب بین هتل های مخصوص خانواده در آنتالیا است که امکانات مخصوص کودکان را برای رضایت آن‌ها فراهم کرده است. این اقامتگاه ساحلی در منطقه بلک آنتالیا، امکاناتی از جمله مینی کلوب مجهز به نمایش فیلم، انواع بازی‌های رومیزی، استخرهایی برای کودکان، بازی‌های ویدئویی، دیوار صعود برای مهمانان 4 تا 12 ساله، رستوران مخصوص کودکان و زمین بازی برای فعالیت‌های خلاقانه مانند اوریگامی، کارگاه‌های صنایع‌دستی و بازی‌های پازل برای کودکان تدارک دیده. علاوه بر این موارد، خدمات کودک و کالسکه، تخت نوزاد، وان کودک و صندلی‌های مخصوص تغذیه و سایر امکانات نوزاد هم به مهمانانش ارائه می‌کند. امتیاز هتل در سایت تریپ ادوایزر: 5 از 5 امتیاز هتل در سایت بوکینگ: 9.2 از 10 امتیاز هتل در گوگل: 4.8 از 5 موقعیت هتل گلوریا ورده: بلک، آنتالیا      هتل گلوریا ورده  نمای کلی هتل گلوریا ورده، هتل مناسب کودکان در آنتالیا  فضای بازی کودکان در هتل گلوریا ورده  پارک آبی کودکان در هتل گلوریا ورده  زمین بازی کودکان در هتل گلوریا ورده 2. هتل سون سیز لایف (Seven Seas Hotel Life) هتل سون سیز لایف به عنوان هتلی پنج ستاره و یکی از بهترین هتل های مخصوص خانواده در آنتالیا با خدمات اولترا آل اینکلوسیو (Ultra All Inclusive) است که سعی کرده در کنار امکانات تفریحی برای کودکان در سنین مختلف، امنیت آنها را هم با قرار دادن دوربین‌های مجهز تأمین کند. خدماتی که مخصوص کودکان در این هتل ارائه می‌شود عبارتند از: نمایش فیلم، بازی‌های پلی استیشن، بازی‌های رایانه‌ای و انواع بازی‌های رومیزی، استخرهایی برای کودکان و نوزادان، یک منطقه ساحلی ویژه برای کودکان، منوهای مخصوص کودکان در رستوران‌ها، فعالیت‌های خلاقانه در زمین بازی مانند اریگامی، کلاس‌های آشپزی، کارگاه‌های دستی و بازی‌های پازل. با توجه به این امکانات متنوع و فراتر از این موارد برای کودکان، می‌توان هتل سون سیز لایف را یکی از بهترین هتل های خانوادگی آنتالیا محسوب کرد. امتیاز هتل در سایت تریپ ادوایزر: 5 از 5 امتیاز هتل در سایت بوکینگ: 8.9 از 10 امتیاز هتل در گوگل: 4.8 از 5 موقعیت هتل سون سیز لایف: کمر، آنتالیا  هتل سون سیز لایف   هتل سون سیز لایف، از بهترین هتل های آنتالیا برای کودکان  پارک آبی کودکان در هتل سون سیز لایف  زمین بازی کودکان در هتل سون سیز لایف  فضای مخصوص کودکان در هتل سون سیز لایف 1. هتل مکس رویال بلک گلف ریزورت (Maxx Royal Belek Golf Resort) هتل مکس رویال بلک گلف ریزورت با توجه به امتیازهایش، رتبه یک را بین بهترین هتل های آنتالیا برای کودکان به دست آورده و به نظر می‌رسد که بهترین هتل آنتالیا برای خانواده باشد. این هتل 5 ستاره علاوه بر امکاناتی که مثل سایر هتل‌های 5 ستاره برای همه دارد، تفریحات و امکانات ویژه‌ای هم برای کودکان سنین مختلف تدارک دیده است؛ به عنوان نمونه، مینی کلاب‌ها برای کودکان 1 تا 3 سال، 4 تا 7 سال و 13 تا 17 سال فضاهای متنوع بازی و سرگرمی دارد که حتّی مجهّز به دوربین‌های نگهبانی است که از داخل اتاق هم می‌توانید مواظب کودکتان باشید. علاوه بر این، بعضی خدمات مانند کالسکه، تخت کودک، استخر کودک، وان کودک و از این دست امکانات اختصاصی کودک هم در اختیارتان می‌گذارد. امتیاز هتل در سایت تریپ ادوایزر: 5 از 5 امتیاز هتل در سایت بوکینگ: 9.4 از 10 امتیاز هتل در گوگل: 4.8 از 5 موقعیت هتل مکس رویال: بلک، آنتالیا  هتل مکس رویال بلک گلف  نمای کلی هتل مکس رویال بلک گلف، بهترین هتل آنتالیا برای خانواده  فضای بازی کودکان در هتل مکس رویال بلک گلف  پارک آبی کودکان هتل مکس رویال بلک گلف  فضای هتل مکس رویال بلک گلف سخن آخر با وجود تعداد زیادی هتل در آنتالیا و تنوع در خدمات آن‌ها، تصمیم‌گیری برای انتخاب یک مورد میان انبوهی از بهترین هتل های آنتالیا برای کودکان، کاری دشوار به نظر می‌رسد. شما با مطالعه این مطلب با 12 هتل برتر در این زمینه آشنا شدید و اکنون گزینش میان آن‌ها کار ساده‌تری است. هتل‌ های مناسب ماه عسل در آنتالیا و هتل‌های مخصوص خانواده‌ها در این شهر، از محبوب‌ترین اقامتگاه‌ها به شمار می‌آیند. به شما پیشنهاد می‌کنیم قبل از هر چیز، اولویت خود را مشخص کنید. اگر برایتان نزدیکی به جاهای دیدنی آنتالیا اولویت نیست و ترجیح می‌دهید بیشتر زمانتان را در هتلتان بگذرانید؛ به خدمات و امکانات آن توجه بیشتری داشته باشید. در زمان رزرو تور نوروزی آنتالیا در نظر داشته باشید که اگر با کودکتان به این سفر می‌روید، ابتدا امکانات مخصوص به رنج سنی کودک را بسنجید، سپس با توجه به قیمت هتل و علایق خودتان تصمیم‌گیری کنید، زیرا همانطور که می‌دانید کودکان به طور بالقوه توانایی تخریب و نابودی یک سفر را دارند. اگر تجربه اقامت در اینگونه هتل‌ها را داشته‌اید و از امکانات آن‌ها باخبرید در قسمت نظرات سایت، آن را با دیگران به اشتراک بگذارید.   تألیف: تیم نویسندگان لست سکند منبع متن و عکس‌ها: Booking، سایت هتل‌ها 
https://lastsecond.ir/blog/8437-dubai-build-an-underwater-tennis-court,شگفتی دیگری در دبی: تنیس در اعماق دریا! +تصاویرشهر دبی همیشه بزرگ‌ترین ساختمان‌ها و عجیب‌ترین طرح‌های معماری و عمرانی را در خود جای داده است. فرقی نمی‌کند که ایده شما مربوط به چه حوزه‌ای باشد، اگر پسوند «ترین» بگیرد، شهر دبی آن را اجرایی می‌کند. زمین تنیس زیر آب در دبی یکی از همین ایده‌های عجیب و بی‌مانند است که سال‌ها روی آن تحقیق و بررسی انجام داده‌اند. پیش از این، دبی تجربه ساخت زمین تنیس در بالاترین ارتفاع، یعنی روی برج‌العرب را داشته است. با وجود این، ابعاد اجرایی این پروژه به‌قدری عظیم است که علاوه بر اعراب، روی سرمایه‌گذاران آمریکایی هم حساب باز کرده‌اند. اگر با تور دبی به این شهر سفر کرده باشید، جاه‌طلبی مهندسان و پیمانکاران را در گوشه‌وکنار شهر دیده‌اید. حالا تصور کنید که ساخت زمین تنیس زیر دریا در دبی چه پیش‌نیازها و امکاناتی را نیاز دارد که همچنان هم عملیاتی کردن آن معلق مانده است. در ادامه، با لست‌سکند همراه باشید تا این پروژه را از زوایای مختلف بررسی کنیم و نظر منتقدان و همین طور معمار این پروژه را هم بدانیم. آنچه در ادامه مطلب خواهید خواند  ایده اولیه زمین تنیس زیر آب دبیاقدامات معمار زمین تنیس زیر آب دبینظر مهندسان و منتقدان زمین تنیس زیر آب دبیمزایا و معایب طرح زمین تنیس زیر آب در دبینحوه ساخت و پیش‌بینی مراحل زمین تنیس زیر آب دبی ایده اولیه زمین تنیس زیر آب دبی طرح ساخت این زمین تنیس را یک معمار لهستانی به نام «Krzysztof Kotala» داده است. او این طرح را در آوریل سال 2015 برای اولین بار مطرح کرد و نحوه ساخت آن را هم با یک شیشه کربنی پرداخت شده و شفاف، مطرح کرد. طرح این زمین تنیس در واقع متشکل از هفت زمین مختلف است که بین برج‌العرب و نخل جمیرا قرار می‌گیرند. شش زمین تنیس زیر آب و یک زمین تنیس در مرکز آن‌ها قرار می‌گیرد. با در نظر گرفتن اهمیت ورزش و پررنگ‌تر شدن آن در جهان امروز، احتمالاً توجه به این پروژه هم بیشتر می‌شود و به آن به‌عنوان یکی از تفریحات دبی نگاه می‌کنند. کوتالا، کارشناسی ارشد معماری از پلی‌تکنیک کراکف دارد و چندباری هم در مصاحبه‌های مختلف درباره این زمین تنیس زیر آب دبی در خلیج فارس صحبت و مصاحبه کرده است. به اعتقاد او، دبی برای انجام این کار عالی است، اما موانعی هم بر سر اجرای این طرح وجود دارد که تا به امروز ساختن زمین تنیس آغاز نشده است.  موقعیت در نظر گرفته شده برای اجرای طرح زمین تنیس زیر آب دبی  نقشه‌هایی برای اجرای طرح  طرح ابتدایی از زمین تنیس زیر آب دبی اقدامات معمار زمین تنیس زیر آب دبی کوتالا در برخی از مصاحبه‌هایش پذیرفته بود که این طرح اجرایی نشده است و نتوانسته در جذب سرمایه و سرمایه‌گذار خیلی خوب کار کند. با این حال، او اعتقاد دارد که طرح استادیوم تنیس زیر آب دبی، ظرفیت تبلیغاتی خوبی دارد و بهترین تکنولوژی و ورزش و علم بوم‌شناسی را با یکدیگر ترکیب می‌کند. همه این موارد، باعث می‌شود که در صورت اجرایی شدن پروژه، حتی می‌توانید تور اقساطی دبی را تهیه و لذت حضور در این شهر را تجربه کنید. کوتالا در سال 2019 هم طی مصاحبه‌ای که انجام داد، خبری از مذاکره احتمالی در آمریکا و با حامیان آمریکایی را برای به‌وقوع رساندن این پروژه اعلام کرد. همچنین او اظهار کرد که در حال کار روی طراحی‌های آخر و تکمیلی پروژه‌اش است. کوتالا برای اینکه بتواند ارتباط بهتری را با سرمایه‌گذاران برقرار کند، یک سایت برای زمین تنیس زیر آب در دبی ساخته و تعدادی ویدئو هم در سایت یوتیوب بارگذاری کرده است. طبق آخرین اخبار و اطلاعات، همچنان سرمایه‌گذاری برای انجام این کار پیدا نشده است. به همین خاطر، احتمال می‌رود که اگر بخواهند این پروژه را روزی شروع کنند، ابتدا یک فضای کوچک‌تر با ابعادی کوچک‌تر آن را اجرا خواهند کرد. با این حساب اگر با تور دبی اسفند به این شهر می‌روید، انتظار دیدن این زمین را نداشته باشید.  نمایی تمثیلی از زمین تنیس زیر آب  بخش‌هایی از طرح نظر مهندسان و منتقدان زمین تنیس زیر آب دبی معمولاً زمین‌های تنیس را روی چمن یا خاک رس می‌سازند. زمین تنیس زیر دریا در دبی به‌خاطر خاص بودنش، انتقادها و نظرهای مختلفی را به‌دنبال داشته است. یکی از مدیران خدمات مهندسی و فنی در مؤسسه مهندسین سازه در لندن، با نام خانم فری (Ms. Fray)، چندین مورد را درباره این طرح ذکر کرده که به برخی از آن‌ها اشاره می‌کنیم. خانم فری یکی از بزرگ‌ترین موانع این طرح را ساخت شیشه بزرگ زمین تنیس زیر آب عنوان کرده است. او گفته که برای پوشش این زمین، باید شیشه‌ای بزرگ به طول 33 متر بسازند. این در حالی است که امکان ساخت پنل‌های شیشه‌ای مسطح و صاف، آن هم به‌صورت جداگانه فقط تا 10 متر وجود دارد. مانند پنل‌های شیشه‌ای فروشگاه اپل استور در ترکیه. با همین اوصاف، برخی از طرف‌داران زمین تنیس زیر آب از این طرح استقبال می‌کنند و آن را بسیار متمایز می‌دانند. خانم سارا فری، می‌‎گوید که برای ساخت شیشه‌ای بزرگ و با انحنا، نیاز به دستگاه‌های جدیدی است تا این پنل‌ها را بسازد. در غیر این صورت، اگر پنل‌های جداجدا به یکدیگر متصل شوند، به‌خاطر ایجاد شدن مفاصل بیشتر بین آن‌ها، احتمال نشت آب هم بیشتر می‌شود. جدای از این، باید احتمال برخورد ضربه ناگهانی به شیشه را هم در نظر گرفت و برای واکنش به آن تدابیری را اندیشید. برای مثال زمین تنیس زیر آب دبی باید در برابر سونامی و زلزله هم مقاوم‌سازی شود.  موقعیت زمین تنیس زیر آب دبی نسبت به نخل جمیرا  نمایی شماتیک از یکی از زمین‌ها مزایا و معایب طرح زمین تنیس زیر آب در دبی علاوه بر موانع تکنولوژیکی که برای طرح استادیوم تنیس زیر آب وجود دارد، موارد دیگری هم هستند که مستقیم با انسان‌ها و جان آن‌ها در ارتباط هستند. خانم سارا فری بیان می‌کنند که ساختار این زمین تنیس باید جوری باشد که به سطح آب ارتباط پیدا کند. چراکه در مواقع بحران، بتوانند مردم را از این طریق تخلیه کنند. یکی از نکات مثبتی هم که در ارتباط با این زمین تنیس عنوان کرده بودند، انحنای آن بود. به‌دلیل اینکه انحنا باعث کمتر شدن تمرکز فشار بر یک نقطه می‌شود و از آن جلوگیری می‌کند، یک مزیت محسوب می‌شود. با این وجود، ساختن شیشه‌ای با ابعاد بزرگ و با انحنا بسیار سخت است. این شیشه ممکن است صدها تُن وزن پیدا کند و به قدر کافی هم ضخیم باشد که در برابر فشار آب تاب بیاورد. مورد دیگری که درباره این زمین تنیس می‌گویند، به نور و روشنایی آن مربوط مربوط می‌شود. یکی دیگر از منتقدان می‌گوید که شکست نور چطور کنترل می‌شود و آیا آن‌قدری که در طرح‌های مفهومی این طراحی آمده، زمین تنیس زیر آب دبی روشن خواهد بود یا خیر؟ گفتنی است که آب به خودی‌خود بی‌رنگ نیست، در نتیجه نمای بیرون زمین تنیس باید تیره باشد. آب خالص باید رنگی رو به سبز و آبی داشته باشد که در دریاها این رنگ متفاوت است و فصل‌های سال هم روی آن تأثیرگذار هستند. راهنمای کامل سفر به دبی  مناظر احتمالی هنگام بازی نحوه ساخت و پیش‌بینی مراحل زمین تنیس زیر آب دبی نحوه ساختن زمین تنیس زیر آب دبی، در فضایی مرطوب اتفاق میفتد. از این رو مهندسان می‌‌گویند که پایه باید ضدآب باشد و سپس شیشه را روی آن قرار دهند و در نهایت، آب را با پمپاژ از آن خارج کنند. آن‌ها به این نکته هم اشاره کرده‌اند که جابه‌جایی اجسام بزرگ در زیر آب بسیار را‌حت‌تر از روی آب مواج است که این خود جای بحث دارد. نکته دیگر این است که شیشه‌ای که ساخته می‌شود باید در لبه‌ها ضخیم‌تر باشد.  عظمت و بزرگی طرح زمین تنیس زیر آب در دبی سخن آخر پروژه زمین تنیس زیر آب در دبی، مطمئناً پروژه‌ای میلیارد دلاری محسوب می‌شود، ولی خب چنین سرمایه‌گذاری‌هایی در دبی عجیب‌وغریب نیست و امری تقریباً عادی تلقی می‌شود. حتی افرادی که پروژه را برنامه‌ریزی کرده‌اند در ابتدا قصد داشتند برنامه‌ریزی اولیه برای برگزاری مسابقات گرند اسلم (The Grand Slam) را نیز انجام دهند. در هر حال اگر تصمیم دارید که تور دبی نوروز را تهیه کنید، جاهای دیدنی این شهر به‌قدری فراوانند که گزینه‌های مختلفی پیش روی خود دارید. به نظر شما پروژه بعدی زیر آب چگونه خواهد بود؟   تألیف: تیم نویسندگان لست‌سکند
https://lastsecond.ir/blog/10447-france-best-attractions,کدام جاذبه ها را در فرانسه ببینیم؟جاهای دیدنی فرانسه وصف‌ناشدنی هستند. در هر قسمت از خاک این کشور، دیدنی های فرانسه جای گرفته‌اند و بسیاری از آن‌ها شاهکارهایی به‌حساب می‌آیند که قطعاً طرز تفکر شما را متفاوت از گذشته می‌کنند. کاخ‌ها و قلعه‌های قرون وسطایی، باغ‌ها و مزرعه‌هایی که چشم‌اندازهای بکر و کم‌نظیر دارند، کلیساهایی که با جزئیاتشان در طراحی، بازدیدکنندگان را انگشت به دهان می‌گذارند و بسیاری از دیدنی‌های دیگر، همگی فرانسه را از بسیاری از کشورهای دیگر متمایز می‌کنند و بازدید از آن را تبدیل به خاطره‌ای فراموش‌نشدنی می‌کنند. از جاهای دیدنی فرانسه با شهرت جهانی‌شان که بگذریم، باید بگوییم قدم زدن در شهرهای مختلف و مخصوصاً حضور در قسمت‌های قدیمی برخی از شهرها، به‌تنهایی بسیار چشم‌نواز هستند و حس زنده بودن به شما القا می‌کنند. جاذبه های فرانسه بسیار فراوانند و با وجود این‌همه تنوع، هیچ‌وقت چشم و دل شما از دیدن این کشور سیر نمی‌شود. اگر با تور فرانسه سفر می‌کنید، حتماً بهترین جاهای دیدنی فرانسه را همراه گروه می‌بینید، با این حال سلیقه شما منحصربه‌فرد است. پس پیشنهاد می‌کنیم از جاذبه‌های فرانسه که در این مطلب از بلاگ لست سکند برای شما آورده‌ایم، اطلاعات کسب کنید و برنامه شخصی‌سازی‌شده‌تان را بچینید. آنچه در ادامه مطلب خواهید خواند  کلیساهای معروف فرانسهکلیسای جامع نوتردام استراسبورگ (Strasbourg Cathedral)کلیسای جامع نتردام ریمز (Reims Cathedral)کلیسای سنت باسیلیک (Saint Basilica Cathedral) جاهای تاریخی فرانسهبرج ایفل (Eiffel Tower)قلعه چمبرد (Chambord Chateau) کاخ و موزه های فرانسهموزه لوور (Louvre Museum)کاخ ورسای (Versaille Palace)کاخ فونتنبلو (Fontainebleau Palace)شهرها و مناطق دیدنی فرانسهجزیره سنت میشل (Saint Michel)شهر تاریخی استراسبورگ (Strasbourg Historic Town)شهر لیون (Lyon City)شهر آرلس (Arles City)شهر کارکاسونه (Carcassonne City)شهر آنسی (Annecy City)شهر کن (Cannes City)جاهای طبیعی فرانسهمنطقه پرووانس (Provence Region)منطقه کمرگو (Camargue Region)دره لوار (Loire Valley) کلیساهای معروف فرانسه فرانسه کلیساهای بسیار زیبا و اعجاب‌انگیزی دارد؛ از این رو در برنامه‌تان حتما لازم است یک بازدید کلیسا داشته باشید. در ادامه، تعدادی از معروفترین کلیساهای معروف فرانسه را به شما معرفی می‌کنیم که اگر قصد دارید به چند کلیسای مهم سربزنید، ایده‌ای داشته باشید. کلیسای جامع نوتردام استراسبورگ (Strasbourg Cathedral) کلیسای جامع استراسبورگ از پراهمیت‌ترین نمونه‌های معماری گوتیک فرانسه از قرون وسطی است. اهمیت این کلیسا نه تنها برای فرانسه است که در اروپا هم بسیار ارزشمند است. نوتردام استراسبورگ، سال 1239 میلادی ساخته شده و بارها آن را بازسازی و مرمت کرده‌اند و همچنان به‌خوبی حفظ شده است. دیدن این کلیسا را به هر کسی که به تاریخ فرانسه و معماری آن علاقه دارد، پیشنهاد می‌کنیم. هزینه بازدید از کلیسای جامع استراسبورگ: رایگان ساعات بازدید از کلیسای جامع استراسبورگ: از 08:30 تا 11:15 و از 12:45 تا 17:45؛ یک‌شنبه‌ها و روزهای تعطیل از 14:00 تا 17:15 وب‌سایت کلیسای جامع استراسبورگ: cathedrale.strasbourg.fr مکان: استراسبورگ  موقعیت دقیق کلیسای جامع استراسبورگ روی نقشه  یکی از درهای کلیسای جامع شهر استراسبورگ کلیسای جامع نتردام ریمز (Reims Cathedral) یکی از جاهایی که پادشاهان فرانسه در آن تاج‌گذاری می‌کردند، کلیسای جامع نتردام بوده است. معروف‌ترین واقعه در این کلیسا زمان تاج‌گذاری سال 1429 بوده که جان آرک، چارلز هفتم را برای تا‌گذاری‌اش همراهی می‌کند. کلیسا در قرن 13 ساخته شده است و فضای بیرونی آن از مجسمه‌ها و جزئیات دیگر تشکیل شده و نمای درون آن هم بسیار معنوی و با شکوه است. هزینه بازدید از کلیسای جامع نتردام ریمز: رایگان ساعات بازدید از کلیسای جامع نتردام ریمز: از 07:30 تا 19:30 و یک‌شنبه‌ها تا 19:15 وب‌سایت کلیسای جامع نتردام ریمز: cathedrale.reims.com مکان: ریمز  موقعیت دقیق کلیسای جامع نتردام ریمز روی نقشه  کلیسای جامع ریمز از جاهای دیدنی فرانسه کلیسای سنت باسیلیک (Saint Basilica Cathedral) کلیسای سنت باسیلیکا در ریمز از دیگر جاذبه های فرانسه است که در قرن یازدهم و در قرون وسطی ساخته شده است. سنت باسیلیک ریمز، سبکی رومی و گوتیک دارد و بسیار زیباست. طرح‌های رنگی شیشه‌های پنجره این کلیسا، جذابیت آن را دوچندان کرده‌اند. در کلیسا، یک لوستر بزرگ هم هست که روی آن تعداد 96 شمع روشن می‌کنند و این شمع‌ها به‌تعبیری برای یادبود از رِمی مقدس (راهب ریمز) است. زندگی سنت رمی در 96 سالگی به پایان می‌رسد. وب‌سایت کلیسای سنت باسیلیک: stremi-reims.cef.fr مکان: ریمز  موقعیت دقیق کلیسای سنت باسیلیک روی نقشه  کلیسای باسیلیک مقدس از نمایی دور  جاهای تاریخی فرانسه تاریخ را علاوه بر کلیساها، در بناهایی که میان شهرهای فرانسه جا خوش کرده‌اند هم می‌شود پیدا کرد. بعضی از این جاهای تاریخی فرانسه به اندازه‌ای مشهورند که به نماد فرانسه تبدیل شده‌اند و بعضی دیگر هم فقط میان خود فرانسوی‌ها شناخته شده است. در این بخش، تعدادی از معروفترین جاهای تاریخی فرانسه را به شما معرفی می‌کنیم. برج ایفل (Eiffel Tower) برج ایفل از مشهورترین جاهای دیدنی فرانسه است و شهرت آن به‌گونه‌ای است که سال‌ها از آن به‌عنوان نماد شهر پاریس می‌شود. بنای این برج برای یک جشنواره طراحی شده بود و قرار بود که به‌صورت موقتی استفاده شود؛ اما از سال 1889 همچنان پابرجاست و امکان ندارد که کسی به پاریس سفر کند و این برج را نبیند. طراحی ایفل توسط معمار فرانسوی گوستاو ایفل انجام شده است و ساخت آن از 1887 تا 1889 به‌طول انجامیده. برای جلوگیری از تخریب بنای برج و از بین رفتن فلزهای آن، هر هفت سال یک‌بار آن را رنگ می‌زنند. جالب است بدانید که در نوادای امریکا، توکیو و حتی کیش خودمان، برج‌های ایفل خارج از فرانسه را ساخته‌اند. در ساختمان برج ایفل فرانسه تعداد 8 هزار قطعه فلز استفاده شده است و تقریباً 10 هزار تُن وزن دارد. زیبایی و ظرافت برج، سبب شده تا به آن لقب «بانوی آهنین» بدهند. ارتفاع ایفل در مجموع به 330 متر می‌رسد و سه سطح دارد که می‌توانید به سطح اول و دوم آن با استفاده از پله و آسانسور برسید. سطح دوم برج، یک رستوران دارد که از استاندارد میشلن یا میشلین (Michelin) برخوردار است. این استاندارد، سطح کیفی رستوران و آشپزهای آن را نشان می‌دهد و از نظر کیفیت آن را ضمانت می‌کند. اگر داخل برج ایفل و طبقات آن رفتید، در صورت تمیزی هوا می‌توانید شعاعی تا حدود 70 کیلومتر اطراف ایفل و از شهر پاریس را ببینید. البته اگر با تور پاریس به این شهر می‌روید، قطعاً زیبایی‌هایی بیشتر از برج ایفل به چشم شما می‌آیند. هزینه بازدید از برج ایفل برای طبقات مختلف، با یکدیگر متفاوت است. اینکه با پله‌ها به طبقات بالایی برج بروید یا اینکه از آسانسور استفاده کنید، روی قیمت‌ها تأثیر می‌گذارد. در ادامه فقط هزینه ورود به طبقه دوم و با استفاده از پله‌ها آمده است که کمترین هزینه محسوب می‌شود. هزینه بازدید از برج ایفل: بزرگ‌سالان، 11.30 یورو؛ جوانان 12 تا 24 سال، 5.60 یورو؛ کودکان 4 تا 11 ساله، 2.80 یورو؛ افراد معلول، 2.80 یورو؛ خردسالان زیر 4 سال، رایگان ساعات بازدید از برج ایفل: از ساعت 09:30 تا 23:00 وب‌سایت برج ایفل: toureiffel.paris مکان: پاریس حقایقی از برج ایفل فرانسه بدانید  موقعیت دقیق برج ایفل روی نقشه  نمایی زیبا از برج ایفل پاریس قلعه چمبرد (Chambord Chateau) قلعه چمبرد فرانسه در اوایل سال‌های 1500 ساخته شده و به سبک رنسانس فرانسه است. این قلعه تعداد 400 اتاق دارد و زمانی که ساخته شده، به‌منظور استراحت شبانه پس از شکار از آن استفاده می‌کردند. چمبرد از شاخص‌ترین قلعه‌های دره لوار است. قلعه چمبرد با باغ‌های اطراف و دریاچه‌ای که روبه‌رویش دارد، منظره‌های شگفت‌انگیزی را ایجاد کرده که جذابیتش را چند برابر کرده است. توجه کنید که پیش از رفتن به مجموعه، از ساعات کاری آن‌ها اطلاعات دقیق به‌دست آورید. ساعت‌ها در ماه‌های مختلف، متغیر هستند. هزینه بازدید از باغ و کاخ چمبرد: 16 یورو ساعات بازدید از کلیسای جامع نتردام ریمز: از 09:00 تا 17:00 وب‌سایت کلیسای جامع نتردام ریمز: chambord.org مکان: چمبرد  موقعیت دقیق قلعه چمبرد روی نقشه  نمایی زیبا از قلعه چمبرد در فرانسه  کاخ و موزه های فرانسه کاخ و موزه ها در فرانسه اهمیت ویژه‌ای دارند. بعضی از آن‌ها شهرت جهانی دارند و آثار بسیار مهمی در خود جای داده‌اند. حتی اگر با تاریخ و آثار موزه‌ای بیگانه باشید، احتمالا نام چندتای آن‌ها به گوشتان خورده است. در ادامه تعدادی از معروف‌ترین کاخ و موزه‌های فرانسه را به شما معرفی می‌کنیم و پیشنهاد می‌کنیم در سفرتان به فرانسه، بازدید از حداقل یکی از آن‌ها را از دست ندهید. موزه لوور (Louvre Museum) ساختمان موزه لوور، در گذشته یک اقامتگاه سلطنتی بوده است و به لطف همین عقبه، بسیاری از آثار آن به تعبیری با مشارکت پادشاهان جمع‌آوری شده‌اند. برای مثال برخی از این آثار، غنایمی هستند که توسط ناپلئون اول به‌دست آمده‌اند و برخی دیگر از آن‌ها، به‌واسطه معاهداتی که در طول سالیان مختلف انجام شده، برای موزه جمع‌آوری شده است. در مجموع حدود 35000 اثر در این موزه وجود دارد که برای بازدید دقیق آن‌ها بیشتر از یک روز یا حتی یک هفته فرصت نیاز دارید. این نکته هم وجود دارد که برخی از سایت‌های فرانسوی، ادعا می‌کنند که موزه فقط بین 5 تا 10 درصد آثارش را نمایش داده است. موزه لوور، از جمله کلکسیون‌های درجه یک هنرهای زیبا محسوب می‌شود. بیشتر کارهای معروف موزه لوور فرانسه از تمدن‌های غرب هستند، مانند مونالیزا اثر داوینچی. با این حال، موزه لوور تعداد هشت بخش اصلی دارد که به نمایش آثار شرقی، آثار مصری، یونان و حتی ایران می‌پردازد. آثار آن هم شامل جواهرات، نقاشی‌ها، عتیقه‌ها، مجسمه‌ها و آثاری دیگر می‌شوند. هزینه بازدید از موزه لوور: ورودی، 17 یورو؛ افراد زیر 18 سال، رایگان ساعات بازدید از موزه لوور: از ساعت 09:00 تا 18:00 و جمعه‌ها تا 21:45؛ سه‌شنبه‌ها تعطیل وب‌سایت موزه لوور: louvre.fr مکان: پاریس  موقعیت دقیق موزه لوور روی نقشه  نمایی زیبا از موزه لوور کاخ ورسای (Versaille Palace) ورسای در واقع نام یک بخش در کشور فرانسه، نزدیک پاریس است. در این بخش، تعدادی از جاهای دیدنی فرانسه قرار دارند که می‌توانید به دلخواه، هریک از آن‌ها را مشاهده کنید و چند ساعتی از گشت‌وگذار خودتان را در ورسای صرف کنید. کاخ ورسای، یکی از زیباترین کاخ‌های فرانسه است که شهرت جهانی دارد. این کاخ و باغ آن به ثبت جهانی رسیده‌اند. کاخ ورسای، در ابتدا ساختمان یا شکارگاهی برای لویی سیزدهم بوده است؛ اما لویی چهاردهم (پادشاه خورشید) دستور بازسازی این بنا و توسعه کاخ را می‌دهد که در نتیجه به یکی از باشکوه‌ترین کاخ‌های دنیا بدل می‌شود. بنا مربوط به قرن 17 است و شکوه و قدرت فرانسه در آن زمان را نشان می‌دهد. جزئیات بنا، تزئینات و زیبایی‌های دیگر آن، از جمله جذابیت‌های ورسای هستند. مجموعه ورسای از بخش‌های مختلفی تشکیل شده است که تالار آینه، چشمه‌های متعدد، باغ‌ها، مجسمه‌ها و قسمت‌های دیگر، آن را تشکیل می‌دهند. اگر در اطراف این کاخ قدم بزنید، می‌توانید دهکده ملکه را هم پیدا کنید. این دهکده در فاصله 2.7 کیلومتری از کاخ ورسای قرار گرفته و پیاده‌روی تا آن حدود 30 دقیقه زمان می‌برد. دهکده به دستور آخرین ملکه یعنی ماری آنتوان ساخته شد و علتش هم برای فرار از زندگی رسمی در کاخ بوده است. توجه کنید که پیش از رفتن به کاخ فرانسه، حتماً از ساعات بازدید و قیمت بلیط‌ها مطمئن شوید، چراکه فصل‌های سال و بخش‌های مختلف کاخ، باعث ایجاد تغییر در قیمت‌ها می‌شوند. معمولاً در تور اروپا این نکته‌ها را در نظر می‌گیرند، در غیر این صورت بهتر است که خودتان هم به این ساعت‌ها دقت کنید. هزینه بازدید از کل مجموعه کاخ ورسای: 21.50 یورو؛ افراد زیر 18 سال، رایگان ساعات بازدید از کاخ ورسای: 09:00 تا 17:30؛ دوشنبه‌ها تعطیل وب‌سایت کاخ ورسای: chateauversailles.fr مکان: ورسای  موقعیت دقیق کاخ ورسای روی نقشه  نمای درونی از کاخ ورسای فرانسه کاخ فونتنبلو (Fontainebleau Palace) در منطقه فونتنبلو، کاخی با همین نام وجود دارد که سیر تاریخی آن بسیار جالب است. این کاخ، جایی است که ناپلئون در آن از سلطنت کناره‌گیری کرد و سپس به البا تبعید شد. تاریخ بنا شدن کاخ به حوالی سال‌های 1130 باز می‌گردد و از کاخ‌های ورسای و لوور قدیمی‌تر است. کاخ فونتنبلو زمانی خانه ماری آنتوان بوده و غیر از او، شخصیت‌های مشهور و غیر مشهور دیگری هم در آن سکونت داشته‌اند. راهرو‌های زیبا و با تزئینات این کاخ، شما را به اتاقی می‌رسانند که زمانی ناپلئون در آن تاج‌گذاری کرده است؛ اما یکی از مهم‌ترین نکات این کاخ، دست‌نخورده باقی ماندن آن است. علاوه بر عمارت کاخ، باغ، جنگل و پارک‌هایی هم در محدوده آن هستند. فونتنبلو تقریباً در فاصله 55 کیلومتری از مرکز پاریس قرار گرفته و دیدن آن را حتماً به گردشگران توصیه می‌کنیم. ساعات بازدید از این مجموعه در ماه‌های مختلف سال، تغییرات اندکی دارد که پیشنهاد می‌کنیم قبل از رفتن به آنجا، حتماٌ از زمانشان آگاه شوید. هزینه بازدید از کاخ فونتنبلو: 14 یورو ساعات بازدید از کاخ فونتنبلو: از 09:00 تا 17:00 وب‌سایت کاخ فونتنبلو: chateaudefontainebleau.fr مکان: فونتنبلو  موقعیت دقیق کاخ فونتنبلو روی نقشه  کاخ فونتنبلو از جاذبه های فرانسه شهرها و مناطق دیدنی فرانسه بعضی شهرها یا مناطق فرانسه به صورت کلی توریستی و دیدنی هستند. بافت شهری، جاذبه‌های متعدد یا حتی حال و هوای ویژه آن‌ها سبب می‌شود به مسافران توصیه شود کل شهرها را بازدید کنند. با این مقدمه، در ادامه شهرها یا مناطقی را به شما معرفی می‌کنیم که بازدید از کل آن‌ها توصیه می‌شود. بنابراین، لازم است زمان زیادی را برای بازدید از این مناطق در نظر بگیرید. جزیره سنت میشل (Saint Michel) سنت میشل، جزیره‌ای است که هیچ گردشگری نباید دیدن آن را از دست بدهد. در این جزیره، باغ‌های میوه، مراتع، قلعه تاریخی و خانه‌های بسیار زیبایی هستند که جذابیت بسیاری را به سنت میشل بخشیده‌اند. بخش‌های مختلف این جزیره بین قرن 11 و 13 ساخته شده‌اند و مهم‌ترین سازه در سنت میشل، کلیسا و صومعه‌اش است. راه ارتباطی به سنت میشل، پلی است که در سال 1879 ساخته شده است. جزیره، حدود 80 متر بالاتر از سطح آب است و به آن، هرم دریا هم می‌گویند. یکی از نکات جالب درباره جزیره سنت میشل، وجود دیوار دفاعی در اطراف آن است. کلیسای این جزیره، از مهم‌ترین کلیساها برای مسیحیان و زیارت کردنشان است. همچنان مسیحیانی هستند که طبق سنت‌های قدیمی، با پای برهنه طول خلیج اینجا را طی می‌کنند. برای اینکه از پاریس به سنت میشل بیایید، حدود 4 ساعت زمان نیاز دارید. بخشی از این مسیر را باید با قطار و بخش دیگر آن را با اتوبوس طی کنید.  موقعیت دقیق سنت میشل روی نقشه  نمایی زیبا از سنت میشل در نورماندی شهر تاریخی استراسبورگ (Strasbourg Historic Town) در مرکز قسمت قدیمی این شهر، می‌توانید فرهنگ و تاریخ فرانسه و حتی آلمان را مشاهده کنید. یکی از بهترین کارهایی که هنگام مشاهده این شهر به شما پیشنهاد می‌کنیم، پرسه‌زدن در کوچه‌پس‌کوچه‌ها و قسمت‌های مختلف بخش قدیمی استراسبورگ است. روی سنگ‌فرش‌های قرون وسطایی راه بروید و سر از مسیرهای پرپیچ‌وخم و بافت جذاب شهر در آورید. خانه‌های نیمه‌چوبی و ساختمان‌هایی از قرن دوازده و پانزده، کلیساهای باستانی، میدان‌هایی که پر از کافه‌هایی با صندلی‌های بیرون چیده شده هستند و قسمت‌های دیگر، همگی بخش‌هایی از تکه قدیمی شهر استراسبورگ به‌حساب می‌آیند. استراسبورگ، شهری است که با قدم گذاشتن در آن به چند قرن قبل می‌روید.  موقعیت بخش‌های تاریخی شهر استراسبورگ  خانه‌های نیمه‌چوبی و زیبای شهر استراسبورگ شهر لیون (Lyon City) شهر لیون به‌عنوان سومین شهر بزرگ فرانسه و یکی از مقاصد جذاب برای گردشگران شناخته می‌شود. این شهر، جذابیت‌های مختلفی دارد که افراد را با سلیقه‌های مختلف به آنجا می‌کشاند. لیون برای شکم‌پرست‌ها به‌نوعی بهشت محسوب می‌شود، چراکه تعداد زیادی رستوران دارد. شما در لیون امکان این را دارید که غذاهای محلی و منطقه‌ای فرانسه را تجربه کنید. برخی از رستوران‌های شهر لیون فرانسه، استاندارد میشلین دارند و این گواه از کیفیتشان دارد. از طرف دیگر، پیشنینه تاریخی شهر، آن را برای کسانی جذاب می‌کند که به تاریخ علاقه دارند. وجود خانه‌های رنسانسی، خرابه‌های رومی و مانند آن‌ها از جمله این موارد هستند. در لیون، یکی از قدیمی‌ترین موزه‌های استودیو فیلم‌سازی هم وجود دارد. موزه‌های دیگری هم در شهر لیون هستند که در آن‌ها آثاری از قرن 14 تا 20 پیدا می‌کنید.  موقعیت دقیق شهر لیون روی نقشه  کوچه‌پس‌کوچه‌های شهر لیون شهر آرلس (Arles City)  شهر آرلس نزدیک منطقه کمرگو است. آرلس به ثبت جهانی رسیده و همین امر اهمیت آن را بیشتر می‌کند. در این شهر، فروشگاه‌های مختلف و رستوران‌های متفاوت هم وجود دارد. در شهر آرلس می‌توانید نمایی از یک شهر قدیمی را مشاهده کنید و خود را در زمان‌های گذشته تصور کنید. نکته بسیار جالبی که باید درباره آرلس بدانید، آن است که این شهر، شهری بوده که وینسنت ون‌گوگ برای برخی از آثارش از آن الهام می‌گرفته است.  موقعیت دقیق رستوران آرلس روی نقشه  بخش‌هایی از شهر آرلس شهر کارکاسونه (Carcassonne City) کارکاسونه از دیگر مکان های دیدنی فرانسه است که می‌توانیم آن را کمی شبیه به دیزنی‌لند پاریس بدانیم. به محض ورود به کارکاسونه می‌توانید خودتان را در قرون وسطی تصور کنید و با هر قدمی که بر سنگ‌فرش‌ها می‌گذارید، یک گام بیشتر به گذشته بازگردید. قلعه کارکاسونه 52 برج دارد که تعدادی از آن‌ها هم در قرن 19 بازسازی شدند. یک پل متحرک برای این دژ وجود دارد که باید از روی آن قدم بردارید و داخل قلعه شوید. این قلعه، بیشتر شبیه به یک افسانه است تا واقعیت.  موقعیت دقیق کارکاسونه روی نقشه  شهر کارکاسونه از بهترین جاهای دیدنی فرانسه شهر آنسی (Annecy City) شهر آنسی با طبیعت و مناظری که دارد، توجه گردشگران و مسافران فرانسه را به خود جلب کرده است. مرتفع‌ترین کوه در قسمت کوهستانی این شهر قرار دارد و ارتفاع آن به حدود 4 هزار و 810 متر می‌رسد. در این شهر می‌توانید دریاچه کریستالی آنسی، دره‌ها و آبشارهای آن را مشاهده کنید. با در نظر گرفتن طبیعت این شهر، شما می‌توانید ورزش‌ها و تفریحات گوناگونی را هم انجام دهید. کوه‌نوردی، اسکی، دوچرخه‌سواری، سورتمه، از جمله ورزش‌هایی هستند که در شهر آنسی از آن‌ها استقبال می‌کنند و ظرفیت انجام آن‌ها وجود دارد. شهر آنسی را با بافتی که دارد، به‌عنوان ونیز آلپ هم می‌شناسند. خانه‌هایی که در این شهر می‌بینید، راه‌ها و کانال‌های ارتباطی، همگی جذابیت‌های خاص خودشان را دارند و برای بازدیدکنندگان جاذبه‌های متفاوتی به‌شمار می‌آیند. اگر به قسمت قدیمی شهر بروید، می‌بینید که آنجا از هر رشدی که آن را از اصالتش خارج کند، به‌دور مانده است. برای درک بهتر این شهر، بهتر است با قدم‌هایتان نقطه‌نقطه آن را جستجو کنید. ساختمان‌ها، درختان و انعکاس عکس کوه‌ها را در آب دریاچه‌ها ببینید و آن‌ها را در خاطره‌تان ثبت کنید.  موقعیت دقیق شهر آنسی روی نقشه  شهر آنسی، از مکان های دیدنی فرانسه شهر کن (Cannes City) کن از شناخته‌شده‌ترین شهرهای فرانسه است که عمده دلیل شهرت آن هم جشنواره سالانه فیلمش به‌شمار می‌آید. جشنواره کن، هرساله بین اردیبشهت تا خرداد برگزار می‌شود و در این بازه زمانی، می‌توانید هنرمندان مطرح دنیا را در فرش قرمزها و مراسم کن از نزدیک ببینید. جدای از این مراسم، هتل‌های فوق‌العاده این شهر، بوتیک‌های شگفت‌انگیزش و رستوران‌های آن بسیاری از مسافرانی را که به فرانسه سفر کرده‌اند، به اینجا می‌کشاند. اگر به هیچ‌کدام از این مواردی که اشاره کردیم، علاقه‌ای ندارید، از سواحل این شهر استفاده کنید و از قدم‌زدن در کنار آن‌ها لذت ببرید.  موقعیت دقیق شهر کن فرانسه روی نقشه  شهر کن از جاهای دیدنی فرانسه جاهای طبیعی فرانسه  طبیعت فرانسه هم به اندازه تاریخ و آثار متنوعش، دیدنی و زیباست. این کشور برای عاشقان طبیعت به اندازه علاقمندان به شهرگردی، جاذبه دارد. طبیعت بی‌نظیر فرانسه مدیون موقعیت جغرافیایی این کشور در میانه اروپا است که هم مناظر کوه‌های آلپ را می‌توانید داشته باشید و هم سواحل متنوع. در ادامه، تعدادی از محبوب‌ترین مناظر طبیعی فرانسه را به شما معرفی می‌کنیم که می‌توانید آن‌ها را در برنامه سفرتان قرار دهید. منطقه پرووانس (Provence Region) تصویر این دشت‌های لوندر آن قدر در جاهای مختلف از جمله بکگراند ویندوز استفاده وعادی شده که باعث شده هیچ وقت به این فکر نکنیم که این تصویر زیبا کجاست. دشت‌های لوندر یا همان اسطوخودوس، از دیدنی‌ترین مناظری هستند که نباید آن‌ها را در منطقه پرووانس فرانسه از دست بدهید. دشت‌های لوندر را می‌توانید در تابستان مشاهده و بوی خوش رایحه آن‌ها را استشمام کنید. البته این نکته را باید در نظر بگیرید که افزون بر اسطوخودوس، مزرعه گل‌های آفتابگردان، درختان زیتون و بوته‌های رزماری از دیگر مناظر تماشایی در این منطقه هستند. فراموش نکنید که بسیاری از این قسمت‌‌‌ها، الهام‌بخش هنرمندانی مثل پابلو پیکاسو هم بوده‌اند.  موقعیت دقیق منطقه پرووانس روی نقشه  دشت‌های اسطوخودوس منطقه کمرگو (Camargue Region) منطقه کمرگو به واسطه طبیعت و حیات‌وحشی که دارد، منظره‌های کم‌نظیری را پیش چشمان شما به نمایش می‌گذارد و از بهترین گزینه‌ها برای کسانی است که تور فرانسه نوروز گرفته‌اند. اگر دوست دارید که هوای پاک استشمام کنید و دویدن آزادانه اسب‌های وحشی را ببینید، حتماً به این منطقه بروید. در اینجا حدود 300 نوع پرنده مختلف هم وجود دارد که کمرگو را به محل مناسبی برای پرنده‌نگری تبدیل می‌کند. فراموش نکنید که این منطقه، محافظت شده است.   موقعیت منطقه کمرگو دره لوار (Loire Valley) دره لوار که به فرانسوی لوآغ خوانده می‌شود، یکی دیگر از جاهای دیدنی فرانسه است که به ثبت جهانی درآمده است. این دره، قلعه‌های بسیاری را در خودش جای داده که هر کدام از آن‌ها زیبایی مسحورکننده‌ای دارند. بیشتر این قلعه‌ها بین قرن‌های 15 و 16 ساخته شده‌اند و چون از شهر پاریس فاصله دارند، در حین جنگ از بین نرفته‌اند. بیشتر این قلعه‌ها در مراتع سرسبز و جنگل‌های دره لوار فرانسه پراکنده شده‌اند. دره لوار، از جاهای دیدنی فرانسه است که در یونسکو هم ثبت شده است.   موقعیت دقیق دره لوار روی نقشه  نمایی از قلعه‌ای در دره لوار سخن آخر چه با تور فرانسه به این کشور بروید، چه به‌صورت شخصی، می‌توانید با شناخت بهترین جاهای دیدنی فرانسه، سفرتان را به‌یادماندنی کنید. کشور فرانسه به‌خودی‌خود مثل یک موزه است که این موزه دسته‌بندی‌های پرشماری دارد و از طبیعت گرفته تا شهرهایی با معماری غنی، جاذبه‌های متنوعی را در بر می‌گیرد. از هر نوع و شکلی که هوس کنید، در این کشور و مناطق مختلف آن، جاهای دیدنی پیدا می‌کنید. کافی است که پیش از رفتن، اطلاعات لازم را به‌دست آورید و راهنمای سفر به فرانسه را به دقت مطالعه کنید.   تألیف: تیم نویسندگان لست‌سکند
https://lastsecond.ir/blog/10449-cheapesthotel-in-kish,10 هتل مناسب برای کاهش هزینه‌ها در کیشجستجو برای هتل ارزان کیش با وجود هزینه‌های زیادی که ممکن است سفر روی دست شما بگذارد، مسئله‌ای منطقی به نظر می‌رسد. تفریحات رنگارنگ و جاذبه‌های زیاد ممکن استفاده از تور کیش را برای بسیاری از افراد تبدیل به یک آرزوی نه‌ چندان در دسترس کند، اما همیشه راهی هست! اگر برنامه دارید یک سفر اقتصادی به جزیره کیش داشته باشید، بهتر است پیش از رفتن، به فکر برنامه‌ریزی باشید تا بتوانید با کاهش هزینه‌های غیرضروری بیشتر از همیشه از سفر لذت ببرید. یکی از راه‌های کاهش هزینه سفر، پیش‌بینی هزینه‌های ثابت مانند وعده‌های غذایی یا اقامت است. اگر شما بتوانید به شکلی این هزینه‌ها را کاهش دهید، بودجه  قابل‌توجهی در جیبتان خواهد بود که می‌تواند در جاهای بهتری مانند تفریحات یا جاهای دیدنی خرج شود. به همین دلیل هم در این مطلب از مجله لست سکند ما 10 مورد از ارزان‌ترین هتل‌های کیش را باهم بررسی خواهیم کرد. آنچه در ادامه مطلب خواهید خواند  هتل فانوس کیش هتل گلدیس کیشهتل ستاره کیش هتل لوتوس کیش هتل پانیذ کیشهتل ققنوس کیش هتل آفتاب شرق کیشهتل سیمرغ کیشهتل آرامیس کیشهتل شایلی کیش هتل فانوس کیش هتل فانوس کیش را می‌توان یک هتل‌ ارزان کیش دانست، پس اگر قصد دارید به جای هزینه‌های زیاد اقامت، پول‌هایتان را در تفریحات آبی کیش یا دیگر تفریحات آن خرج کنید، هتل فانوس انتخاب خوبی است به ویژه اگر تصمیم دارید از تور کیش نوروزی استفاده کنید که  در آن زمان اغلب قیمت ها سر به فلک می‌کشد. بد نیست بدانید این هتل 2 ستاره در سال 77 افتتاح شد و چند سال پیش در اواخر دهه 90 بازسازی شده است و امکانات خوبی را باتوجه‌به میزان بودجه‌ای که در نظر گرفته‌اید، ارائه می‌دهد. در این هتل ارزان در کیش، به غیر از امکانات ابتدایی و رفاهی که برای هر اتاق در نظر گرفته شده شما می‌توانید از کافی‌شاپ و رستوران آلاچیق‌هایی که در فضای سبز محوطه تعبیه شده استفاده کنید. هتل فانوس دسترسی خوبی به جاهای دیدنی کیش دارد و با یک سواری کوتاه می‌توانید از بسیاری از آن‌ها از جمله اسکله میرمهنا و شهر باستانی حریره دیدن کنید. حداقل هزینه برای رزرو اتاق: 900 هزار تومان  شماره تماس: 07644430200 فاصله از دریا: 1.5  کیلومتر فاصله از نزدیک‌ترین مرکز خرید: 3 کیلومتر ستاره‌های هتل: 2 ستاره لیست جاهای دیدنی کیش   موقعیت دقیق هتل فانوس کیش  هتل فانوس از ارزانترین هتل های کیش  هتل گلدیس کیش هتل گلدیس یکی از ارزان ترین هتل های کیش است که شما می‌توانید در جزیره پیدا کنید. این هتل جزو هتل‌های قدیمی جزیره است که در سال 54 افتتاح شده است؛ اما در سال‌های گذشته بازسازی شد. هتل گلدیس، بیش از 70 اتاق دارد که با در نظر گرفتن فضای سبز مناسب و آلاچیق، تلاش کرده است تا فضایی مناسب برای گذران وقت مسافران بسازد. این هتل به غیر از اینکه عنوان هتل ارزان کیش را یدک می‌کشد، مزیت‌هایی مانند ترانسفر رایگان و همچنین مسیرهای مناسب سازی شده برای معلولان را هم در نظر گرفته است. از طرف دیگر دسترسی خوبی به بندرگاه و مراکز خرید کیش از جمله مرکز خرید دامون دارد. یکی از مواردی در تجربه ثبت شده مسافران در این هتل دیده می‌شود، رضایت آن‌ها از دلبازی اتاق‌ها است. پیشنهاد ما به شما این است که برای کاهش هزینه نه فقط از این هتل ارزان کیش استفاده کنید بلکه به سراغ تور اقساطی کیش هم بروید. حداقل هزینه برای رزرو: 900 هزار تومان شماره تماس: 07644423237 فاصله از دریا: 900 متر فاصله از نزدیک‌ترین مرکز خرید: 400 متر ستاره‌های هتل: 3 ستاره  موقعیت دقیق هتل گلدیس کیش  گلدیس یک هتل ارزان کیش هتل ستاره کیش برای پیدا کردن هتل ارزان کیش می‌توانید به سراغ هتل ستاره کیش هم بروید. این هتل، امکانات اولیه و استانداردی را در اختیار مسافران می‌گذارد. علاوه بر آن، کافی‌شاپ هتل هم جای خوبی برای گذران وقت مسافران دارد. چنین هتل‌هایی بهترین جاها برای اقامت در فصل‌های خرید است، مثلاً اگر شما از تور اسفند کیش استفاده کرده باشید، به خوبی می‌دانید که این موقع سال بهترین وقت خرید در کیش است و بهتر است به جای استراحت در هتل، بیشتر مشغول خرید شوید. شما در صورت اقامت در این هتل، در فاصله نزدیکی از برخی از مراکز خرید و گردشگری اقامت خواهید داشت، از جمله بازار حافظ و اسکله مرجان. حداقل هزینه برای رزرو اتاق: 950 هزار تومان شماره تماس: 07644483075 فاصله از دریا: 1.7 کیلومتر فاصله از نزدیک‌ترین مرکز خرید: 600 متر ستاره‌های هتل: 2 ستاره موقعیت دقیق هتل ستاره کیش   هتل ستاره کیش یکی از هتل های ارزان قیمت کیش  هتل لوتوس کیش از ارزانترین هتل های کیش می‌توان به هتل لوتوس کیش اشاره کرد. هتلی که تا امروز توانسته امکانات خوبی را به عنوان امکانات رفاهی اولیه در اختیار مسافران بگذارد. هتل لوتوس کیش علاوه بر خدمات اولیه، ترانسفر فرودگاهی را هم برای مسافران در نظر گرفته است. این هتل دسترسی راحتی به مراکز تفریحی مانند پارک دلفین کیش و اسکله تفریحی دارد. موقعیت جغرافیایی مناسب این هتل می‌تواند عامل مهمی در انتخاب هتل ارزان کیش باشد.  معماری هتل لوتوس کیش از دوران هخامنشیان و ایران باستان الهام گرفته شده است و در سه طبقه و 72 اتاق به گردشگران خدمات گوناگونی را ارائه می دهد. جالب است بدانید که با وجود قیمت مناسب هتل لوتوس و اینکه شاید نامش در لیست بهترین هتل های ساحلی کیش نباشد؛ اما در اکثر سایت و پلتفرم‌های مربوط به اقامت مسافران، نظرات مثبتی درباره این هتل داشته‌اند.  حداقل هزینه برای رزرو اتاق: 1 میلیون تومان  شماره تماس : 07644421239 فاصله از دریا: 15 دقیقه فاصله از نزدیک ترین مرکز خرید: 700متر ستاره های هتل: 3ستاره موقعیت دقیق هتل لوتوس   یکی از ارزانترین هتل های کیش، هتل لوتوس  هتل پانیذ کیش در لیست هتل های ارزان قیمت کیش باید به نام هتل پانیذ هم اشاره کرد. این هتل 2 ستاره در نزدیکی رویا مال قرار دارد. البته نه فقط نزدیکی به رویا مال، بلکه در کل قرار گرفتن در منطقه‌ای پر از مرکز خرید، موقعیت هتل پانیذ را به موقعیت خاص و جذاب در میان هتل های ارزان کیش تبدیل کرده است. این هتل 2 ستاره، احتمالاً برای کسانی بیشتر جذاب است که ترجیح می‌دهند برای اقامت، هزینه‌ای کمتر کنند و تمام روز خود را در میان مراکز خرید و تفریحات رایگان کیش بگذرانند.  حداقل هزینه برای رزرو اتاق: 1 میلیون تومان  شماره تماس: 07644467381 فاصله از دریا: 15 دقیقه فاصله از نزدیک‌ترین مرکز خرید: 80 متر ستاره‌های هتل: 2 ستاره  موقعیت دقیق هتل پانیذ کیش  پانیذ هتل های ارزان قیمت کیش هتل ققنوس کیش هتل ققنوس کیش هم یکی از هتل های ارزان کیش است. این هتل در نزدیکی دریا قرار دارد و در دو طبقه و 60 واحد طراحی شده است. اگر از محل اقامتتان، انتظار تفریحات لوکس داخل هتل را نداشته باشید و جاذبه های خارج کیش برایتان دیدنی‌تر باشد، این هتل مناسب است. از طرف دیگر، سوئیت های 4 یا 5 نفره هتل ققنوس برای کسانی که گروهی سفر می‌کنند، می‌تواند به صرفه باشد و تا اندازه زیادی در کاهش هزینه‌ها تاثیر بگذارد. فراموش نکنید استفاد از هتل ارزان کیش، راه خوبی است تا در سفر کمتر زمان خودتان را در هتل بگذارنید و به جای آن از جاذبه‌ها و تفریحات استفاده کنید.  حداقل هزینه برای رزرو اتاق: ۱ میلیون و ۲۰۰ هزار تومان شماره تماس : 07644421774 فاصله از دریا: 10 دقیقه فاصله از نردیک ترین مرکز خرید: 900 متر ستاره‌های هتل: 2 ستاره موقعیت دقیق هتل ققنوس کیش  هتل ققنوس از بهترین هتل های ارزان کیش  هتل آفتاب شرق کیش هر چند که دیگر از بین ارزان‌ترین هتل‌های کیش، مجبور به انتخاب از بین هتل‌هایی با متوسط قیمت بالاتر از یک میلیون تومان هستیم؛ اما به این معنا نیست که به جای هتل ارزان کیش مجبوریم به سراغ هتل‌های لوکس و گران‌قیمت برویم. هنوز هم هتل‌های خوبی با قیمت‌های منطقی در جزیره پیدا می‌شوند. برای مثال، هتل آفتاب شرق کیش یکی از هتل‌هایی است که می‌تواند در لیست ارزان ترین هتل کیش به عنوان انتخاب شما قرار بگیرد. این هتل سه ستاره در منطقه بومی‌نشین کیش قرار دارد و به شما این فرصت را می‌دهد که با فرهنگ بومی منطقه بیشتر آشنا شوید. اگر در هتل آفتاب شرق اقامت داشته باشید، می‌توانید به راحتی، شهر زیر زمینی کاریز، بازار عرب‌ها و کشتی یونانی را در برنامه‌تان قرار دهید.  حداقل هزینه برای رزرو اتاق: ۱ میلیون و ۴۰۰ هزار تومان شماره تماس: 07644434100 فاصله از دریا: 20 دقیقه فاصله از نزدیک‌ترین مرکز خرید: 1.4 کیلومتر ستاره‌های هتل: 3 ستاره  موقعیت دقیق هتل آفتاب شرق  هتل آفتاب شرق یک هتل ارزان کیش  هتل سیمرغ کیش هتل سیمرغ شاید ارزانترین هتل کیش نباشد؛ اما یک مزیت مهم دارد، اینکه در دسته هتل‌های ساحلی قرار می‌گیرد و شما با طی فاصله کوتاهی می‌توانید خودتان به ساحل سیمرغ جزیره کیش برسانید. این مجموعه شاید چندان به مراکز خرید نزدیک نباشد؛ اما نزدیکی به ساحل این مسئله را جبران می‌کند. نکته دیگری که در این هتل باید به آن توجه فضای خانوادگی آن است، به صورتی که امکان پذیرش گروه‌های مجردی در آن وجود ندارد؛ بنابراین اگر قصد دارید با حداقل هزینه یک سفر مفرح خانوادگی به جزیره کیش داشته باشید، هتل سیمرغ انتخاب خوبی برای شما خواهد بود.   حداقل هزینه برای رزرو اتاق: ۱ میلیون و ۴۰۰ هزار تومان شماره تماس: 07644465181 فاصله از دریا: 1 دقیقه فاصله از نزدیک‌ترین مرکز خرید: 2 کیلومتر ستاره‌های هتل: 3 ستاره   موقعیت دقیق هتل سیمرغ   سیمرغ یک مورد از هتل ارزان در کیش هتل آرامیس کیش شاید هتل آرامیس جزو بهترین هتل های کیش نباشد؛ اما برای صرفه جویی در هزینه‌ها ایده خوبی است. این نکته را به خاطر داشته باشید که اگر بخواهید در بهترین مراکز خرید کیش بگردید، احتمالاً زمان زیادی برای گذراندن در هتل ندارید و بیشتر وقت شما صرف گشت‌وگذار خواهد شد. هتل آرامیس در واقع یک هتل 4 ستاره است که با توجه به قیمتی که برای رزرو اتاق‌هایش در نظر گرفته، در دسته هتل‌های اقتصادی قرار می‌گیرد. این هتل امکاناتی از قبیل مینی‌بار  و یخچال و مبلمان و سایر وسایل رفاهی را برای مسافران در نظر گرفته است و به غیر از آن، شما می‌توانید از چایخانه و کافی‌شاپ هتل هم استفاده کنید. یکی از مزیت‌های این هتل، موقعیت آن از لحاظ دسترسی است به‌طوری‌که در فاصله کمی از پلاژ آقایان و مراکز خریدی از جمله پارسیس، پردیس و رویا است. حداقل هزینه برای رزرو اتاق : ۱ میلیون و ۵۰۰ هزار تومان شماره تماس :۷۶۴۴۴۲۴۵۱۷ فاصله از دریا: 900 متر  فاصله از نزدیک‌ترین مرکز خرید: 50 متر ستاره‌های هتل: 4 ستاره  موقعیت دقیق هتل آرامیس کیش  آرامیس از بهترین هتل های ارزان کیش  هتل شایلی کیش آخرین مورد از هتل‌ های ارزان کیش، هتل شایلی است. این هتل، انتخاب‌های مختلفی از جمله اتاق و سوئیت را در اختیار مسافران می‌گذارد. هتل شایلی از نظر موقعیت قرارگیری در میان مراکز خرید، جایگاه خوبی دارد و شما می‌توانید به‌سادگی در میان آن‌ها تردد کنید. بنابراین اگر از سفر به کیش تنها قصد خرید را دارید می‌توانید طوری برنامه‌ریزی کنید که تمام روز را در میان پاساژها بگذرانید و برای استراحت شبانه به این هتل بیاید. هتل شایلی تنها 39 اتاق دارد و این خلوتی می‌تواند یک ویژگی مثبت تلقی شود؛ چرا که ممکن است شلوغی برهم زننده آرامش نسبی محیط باشد.  حداقل هزینه برای رزرو اتاق: ۱ میلیون و ۵۰۰ هزار تومان شماره تماس: 07644423411 فاصله از دریا: 11 دقیقه فاصله از نزدیک‌ترین مرکز خرید: 1 کیلومتر ستاره‌های هتل: 3 ستاره  موقعیت دقیق هتل شایلی   یکی از هتل های ارزان قیمت کیش، هتل شایلی سخن آخر برای پیدا کردن ارزانترین هتل کیش عجله نکنید، برای کاهش هزینه‌های اقامت، راه‌های مختلفی وجود دارد. از جمله انتخاب انواع دیگری از اقامتگاه از جمله اقامتگاه‌های بومگردی و سنتی و همین‌طور اجاره ویلا در کیش شما را به هزینه‌های کمتر ممکن است برساند. اما این مطلب برای کسانی است که دوست دارند امکانات استاندارد یک هتل را در سفر خود در اختیار داشته باشند و صد البته از نظر هزینه‌ای هم قصد دارند تا یک سفر اقتصادی را تجربه کنند. پیشنهاد ما برای شما بر اساس تجربه مسافران قبلی به جزیره این است که پیش از سفر نیازهای خود را به خوبی شناسایی کنید و این مسئله را در نظر بگیرید که طبیعتاً امکانات یک هتل ارزان کیش را نمی‌توان با هتل‌های پنج ستاره مقایسه کرد! تلاش ما بر این بود تا 10 مورد از هتل‌های ارزان کیش را به شما معرفی کنیم؛ اگر تجربه‌ای از اقامت در این هتل‌ها دارید، لطفا از تجربه‌تان برای ما بگویید.   تألیف: تیم نویسندگان لست‌سکند
https://lastsecond.ir/blog/10141-best-iranian-restaurants-in-yerevan,بهترین رستوران‌های ایرانی ارمنستان را بشناسیدرستوران های ایرانی در ایروان، برای آن‌دسته از افرادی مناسب هستند که حاضر نیستند از غذای ایرانی در هر حالتی بگذرند. بدون شک یکی از جذابیت‌های هر سفر، امتحان کردن غذاهای محلی و مخصوص آن منطقه است؛ اما اگر حاضر نیستید غذای ایرانی را با هر خوراک دیگری جایگزین کنید یا اینکه به‌مدت طولانی در یک کشور خارجی دیگر اقامت داشته‌اید و دل‌تنگ غذا و رستوران‌‌های ایرانی شده‌اید، در این مطلب از لست سکند به طور خلاصه رستوران های ایرانی ایروان را معرفی می‌کنیم. رستوران‌ های ایرانی در ارمنستان معمولاً توسط ایرانیان مقیم همین کشور اداره می‌شوند در نتیجه امکان تجربه یک غذای لذیذ ایرانی را برای شما مهیا می‌کنند. البته فراموش نکنید که علاوه بر گردشگران ایرانی حاضر در ارمنستان، غذای ایرانی در سراسر جهان به‌ویژه کشورهای همسایه ایران، طرفداران زیادی دارد و حتی شهروندان ارمنی هم از رستوران های ایرانی در ارمنستان استقبال می‌کنند. در هر حال اگر خوردوخوراک در سفر با تور ارمنستان دغدغه شماست، تا انتهای این مطلب با ما همراه باشید.  آنچه در ادامه مطلب خواهید خواند  رستوران شیروان (Shirvan Restaurant)رستوران ققنوس (Phoenix Restaurant)رستوران پارس (Pars Restaurant)رستوران چکاوک (Chakavak Restaurant)پیتزا شاه (Shah Pizza)رستوران آریا (Arya Restaurant)رستوران خاتون (Khatoon Restaurant)رستوران یاسمن (Yasmine Restaurant)رستوران شرپ (Sherep Restaurant) رستوران شیروان (Shirvan Restaurant) با یکی از شناخته‌شده‌ترین رستوران‌ های ایرانی در ارمنستان شروع می‌کنیم. رستوران شیروان با بیش از یک دهه سابقه، یکی از بهترین رستوران های ایرانی ارمنستان است. رستوران شیروان مانند رستوران‌های سنتی داخل ایران، منویی متنوع با طیف مطلوبی از انواع غذاهای ایرانی، مانند انواع چلوکباب‌ها، خورش‌ها، سالادها، آبگوشت، ارائه می‌دهد. لازم است بگوییم که این غذاها به‌صورت حلال تهیه می‌شوند، پس کسانی که به این موضوع حساس هستند، بدون هیچ مشکلی می‌توانند از غذاهای این رستوران استفاده کنند. امتیاز رستوران شیروان در گوگل: 4.6 از 5 ساعت کاری رستوران شیروان: از 11:00 تا 24:00 شماره تماس رستوران شیروان: 582565-010 وب‌سایت رستوران شیروان: shirvan-persian-restaurant.business.site  موقعیت دقیق رستوران شیروان روی نقشه  نمونه‌ای از غذای یک رستوران ایرانی در ایروان  فضای داخلی شیروان، رستوران ایرانی ایروان رستوران ققنوس (Phoenix Restaurant) رستوران فونیکس، جزو بهترین رستوران های ایرانی ایروان است. برتری درخور توجه این رستوران، منوی آن است که تنوع فوق‌العاده زیادی دارد. در رستوران فونیکس ایروان می‌توانید انواع غذاهای ایرانی از جمله بسیاری از کباب‌ها، خورشت‌ها، کشک بادمجان، را سفارش دهید. اگر هم هوس غذاهای فست‌فودی کرده باشید، باز هم می‌توانید در این رستوران غذاهایی مانند پیتزا، برگر و از این دست غذاهای سریع‌پخت را سفارش دهید. به مواردی که اشاره کردیم، منوی قهوه، بستنی و انواع آبمیوه را هم اضافه کنید. دیگر چه چیزی باقی می‌ماند که امکان سفارش آن را نداشته باشید؟ با این تنوع منو، از کودک تا پیر و جوان، همگی می‌توانند غذاهای دل‌خواهشان را سفارش دهند. فضای رستوران هم فضایی دل‌نشین و دوستانه است و برای جمع‌های خانوادگی و دوستانه مناسب است. امتیاز رستوران ققنوس در گوگل: 4.9 از 5 ساعت کاری رستوران ققنوس: از 12:00 تا 23:30 شماره تماس رستوران ققنوس: 94590497-374+  موقعیت دقیق رستوران فونیکس (ققنوس) روی نقشه  برخی از غذاهای ایرانی رستوران ققنوس  فضای داخلی رستوران فونیکس رستوران پارس (Pars Restaurant) پارس، نام یک رستوران ایرانی در ایروان است که اکثر غذاهای ایرانی را در منوی خود جای داده است. در این رستوران می‌توانید انواع و اقسام کباب‌ها را سفارش دهید و اگر هم از غذاهای کبابی خسته شده‌اید، خورشت‌های موجود در منو بهترین گزینه برای شما هستند. اگر تمایل داشتید، در کنار غذایتان ماست و خیار، سالاد شیرازی، زیتون پرورده یا مواردی دیگر سفارش دهید و سفره‌ای ایرانی تدارک ببینید. یکی از کارهایی که در این رستوران ایرانی در ایروان انجام می‌شود، درست کردن ساندویچ کباب است. در این حالت، شما به‌جای خوردن کباب با چلو، کباب را به‌صورت ساندویچی میل می‌کنید. اگر هم به غذاهای دریایی علاقه دارید، در منوی رستوران پارس چند نوع ماهی مختلف وجود دارد که با توجه به ذائقه‌تان می‌توانید هر کدام از آن‌ها را سفارش دهید. امتیاز رستوران پارس در گوگل: 4.7 از 5 ساعت کاری رستوران پارس: از 11:00 تا 23:00 شماره تماس رستوران پارس: 275275-010 وب‌سایت رستوران پارس: pars-restaurant.business.site  موقعیت دقیق رستوران پارس روی نقشه  برخی از غذاهای رستوران پارس  نمایی از فضای رستوران پارس رستوران چکاوک (Chakavak Restaurant) برای شروع یک روز کامل و پرانرژی، راه‌های زیادی وجود دارد. یکی از این راه‌ها خوردن کله‌پاچه است که طرفداران کمی هم ندارد. این غذا برای خیلی از ما ایرانی‌ها خواستنی و لذیذ است و البته عده‌ای هم هستند که تمایل چندانی به آن ندارند. در رستوران چکاوک، می‌توانید کله‌پاچه بخورید و اگر هم علاقه‌ای به آن ندارید، دیزی، چلوکباب‌ها، خورشت‌های مختلف، از دیگر غذاهای منوی این رستوران هستند. نکته‌ای که باید به آن توجه کنید، این است که برای سفارش برخی از غذاها مانند کله‌پاچه، باید پیش از رفتن به رستوران از موجود بودنش در همان روز مطلع شوید. این رستوران ایرانی در ایروان، با غذاهایش فضای ایران را برای شما تداعی می‌کند. امتیاز رستوران چکاوک در گوگل: 4.0 از 5 ساعت کاری رستوران چکاوک: از 10:00 تا 24:00 شماره تماس رستوران چکاوک: 93782327-374+ قیمت غذا در ارمنستان چقدر است؟  موقعیت دقیق رستوران چکاوک روی نقشه  نمونه‌ای از غذای رستوران چکاوک  بخش‌هایی از فضا و وعده‌های این رستوران رستوران شهرزاد (Shahrzad Restaurant) برای انتخاب یک رستوران خوب، مؤلفه‌های مختلفی تأثیرگذار هستند. مهم‌ترین این مؤلفه‌ها کیفیت و طعم غذا است. اما علاوه بر لذیذ بودن غذا، محیط و فضای رستوران هم برای خیلی از افراد از اهمیت ویژه‌ای برخوردار است. این رستوران ایرانی ایروان یعنی رستوران شهرزاد، هم کیفیت مطلوبی دارد و هم فضایی گرم و صمیمی را برای مشتریانش فراهم کرده است. منوی رستوران شهرزاد مفصل است و غیر از غذاهای معمول مانند کباب‌ها و خورشت‌ها، می‌توانید غذاهایی مانند استانبولی هم سفارش دهید. امتیاز رستوران شهرزاد در گوگل: 4.1 از 5 ساعت کاری رستوران شهرزاد: از 11:00 تا 04:00 صفحه اینستاگرام رستوران شهرزاد: restaurant_club_shahrzad@  موقعیت دقیق رستوران شهرزاد روی نقشه  قورمه‌سبزی رستوران شهرزاد  نمای داخلی رستوران شهرزاد پیتزا شاه (Shah Pizza) خیابان ماشتوتس ایروان یکی از طویل‌ترین و معروف‌ترین خیابان‌های ارمنستان است که احتمال گذر هر گردشگری در تور ایروان به آن میفتد. چنانچه شما هم طی مسیرتان به خیابان ماشتوتس برخوردید، می‌توانید سری هم به رستوران ایرانی پیتزا شاه بزنید. پیتزا شاه یکی دیگر از رستوران ‌های ایرانی ایروان است که ضمن تهیه غذاهای حلال از دکوراسیون جذاب و منوی متنوعی برخوردار است که شامل غذاهای سنتی و فرنگی می‌شود. امتیاز فست‌فود پیتزا شاه در گوگل: 3.4 از 5 ساعت کاری فست‌فود پیتزا شاه: از 10:00 تا 24:00 شماره تماس فست‌فود پیتزا شاه: 10500207-374+  موقعیت دقیق رستوران شاه پیتزا روی نقشه  نمونه‌ای از پیتزاهای شاه پیتزا  فضای داخلی شاه پیتزا  رستوران آریا (Arya Restaurant) یکی از باسابقه‌ترین رستوران ‌های ایرانی ایروان، کافه‌رستوران آریا است که جایگاه خود را در بین گردشگران و حتی ارمنی‌ها هم پیدا کرده است. کافه رستوران آریا از سال 2004 افتتاح شده است و دو طبقه مختلف و یک کافه‌بار دارد. بازدیدکنندگان در بخش رستوران می‌توانند غذاهای سنتی ایرانی، اروپایی و ارمنی را میل کنند و در قسمت کافه‌بار رستوران، نوشیدنی و اسنک سفارش دهند. ساعت کاری رستوران آریا: تا اطلاع ثانوی، بسته است شماره تماس رستوران آریا: 10568013-374+  موقعیت دقیق رستوران خاتون روی نقشه  نمونه‌ای از غذاهای رستوران خاتون  آریا از بهترین رستوران های ایرانی در ارمنستان  رستوران خاتون (Khatoon Restaurant) کافه رستوران خاتون یکی دیگر از رستورا‌ن ‌های توصیه شده ایرانی در ایروان است. در این رستوران، مطرح‌ترین غذاهای سنتی ایرانی مانند چلو کباب، زرشک‌پلو با مرغ و چلو خورش‌های مختلف به‌صورت حلال تهیه و آماده می‌شوند. رستوران خاتون یک کافه هم دارد که مشتریان در آنجا می‌توانند نوشیدنی‌های مدنظرشان را در فضای جدا از رستوران میل کنند. امتیاز رستوران خاتون در گوگل: 5 از 5 ساعت کاری رستوران خاتون: تا اطلاع ثانوی، بسته است شماره تماس رستوران خاتون: 093062351 وب‌سایت رستوران خاتون: khatoonrestaurantyerevan@  موقعیت دقیق رستوران خاتون روی نقشه  برخی از غذاهای رستوران خاتون  رستوران خاتون در ایروان  رستوران یاسمن (Yasmine Restaurant) رستوران یاسمن، غذاهای کشورهای خاورمیانه را ارائه می‌کند. برای همین هم نمی‌توانیم آن را جزو رستوران های ایرانی ایروان بدانیم. با این حال غذاهایی که در این رستوران پخته می‌شوند، با ذائقه ما سازگار هستند و از میان آن‌ها می‌توانیم به انواع کباب‌ها اشاره کنیم. برای همین هست که یاسمن را به‌عنوان یک رستوران ایرانی در ایروان می‌شناسند و نام آن هم روی این تفکر تأثیر می‌گذارد. غیر از کیفیت خوب غذا باید به محیط دوستانه و دل‌چسب رستوران هم اشاره کنیم که فضای آرامی را برای خانواده و دوستان، مهیا کرده است.  امتیاز رستوران یاسمن در گوگل: 4.7 از 5 ساعت کاری رستوران یاسمن: از 11:00 تا 23:00 شماره تماس رستوران یاسمن: 94119345-374+  موقعیت دقیق رستوران یاسمن روی نقشه  نمونه‌ای از غذاهای رستوران یاسمن  فضای داخلی رستوران یاسمن رستوران شرپ (Sherep Restaurant) رستوران شِرِپ یک رستوران ایرانی در ارمنستان نیست؛ اما در این رستوران، غذاهای مختلف ارمنستان و همچنین ملل دیگر، پخته می‌شوند. به همین دلیل است که می‌توانید برخی از غذاهای ایرانی را مانند انواع کباب‌ها در اینجا میل کنید. با ارزیابی‌هایی که برای این رستوران انجام داده‌اند، شرپ را یکی از بهترین رستوران‌ها نامیده‌اند که مجموعه رستوران و آشپزهای آن با هم، رتبه بسیار خوبی را دریافت کرده‌اند. یکی دیگر از وجوه تمایز رستوران شرپ، بخش آشپزخانه آن است که فضایی باز دارد و حتی مشتریان می‌توانند با آشپزها تعامل کنند. در نهایت، با توجه به همه این تفاسیر، حتماً پیشنهاد می‌کنیم که اگر با تور نوروزی ارمنستان به این کشور می‌روید، یک وعده را در این رستوران بگذرانید. امتیاز رستوران شرپ در گوگل: 4.6 از 5 ساعت کاری رستوران شرپ: از 11:00 تا 24:00 شماره تماس رستوران شرپ: 43600880-374+ وب‌سایت رستوران شرپ: yeremyanprojects.com  موقعیت دقیق رستوران شرپ روی نقشه  نمونه‌ای از کباب‌های رستوران شرپ  نمای داخلی از رستوران شرپ سخن پایانی امروزه محبوب ترین غذاهای ایرانی را می‌توان در شهرها و کشورهای مختلف پیدا کرد که در این مطلب صرفاً به معرفی تعدادی رستوران ایرانی ارمنستان پرداختیم. رستوران‌هایی که نسبتاً بین ارمنی‌ها هم شناخته شده هستند. البته به غیر از این موارد، رستوران‌های ایرانی دیگری در ایروان پیدا می‌شوند و همچنین رستوران‌های متعددی در شهرهای مختلفی از ارمنستان غذاهای محبوب ایرانی را در منوی خود گنجانده‌اند. در آخر چنانچه رستوران ایرانی خوبی را در ایروان می‌شناسید، می‌توانید در بخش نظرات این مطلب، آن‌ها را با ما و دیگر کاربران به اشتراک بگذارید تا در کنار بازدید از جاهای دیدنی ارمنستان، بتوانید وعده‌های خوشمزه غذایی هم تجربه کنید.   تألیف: تیم نویسندگان لست‌سکند
https://lastsecond.ir/blog/10435-best-amusementpark-of-istanbul,لیست کامل شهربازی ها و پارک های موضوعی استانبول + هزینه و ساعت کاریشهربازی های استانبول و تم پارک های این شهر، توسعه بسیاری خوبی طی سال‌های اخیر داشته‌اند و حرف‌هایی برای گفتن دارند. استانبول به‌عنوان یکی از اصلی‌ترین و توریستی‌ترین شهرهای ترکیه، تفریحات فراوانی را در خود جای داده است. تعدادی از بهترین شهربازی های استانبول و بهترین تم پارک های استانبول، به‌گونه‌ای طراحی شده‌اند که بین برترین شهربازی‌ها و پارک‌های موضوعی اروپا و جهان قرار گرفته‌اند. بنابراین اگر با تور استانبول به این شهر سفر می‌کنید، حتماً پیشنهاد می‌کنیم که علاوه بر بازدید از جاهای دیدنی استانبول، سری هم به این‌گونه تفریحات آن بزنید. اگر نمی‌خواهید سفر شما صرفاً محدود به بازدید از موزه‌ها و جاذبه‌های گردشگری شهر شود، شهربازی های استانبول بهترین گزینه پیش روی شما هستند. در بهترین تم پارک ها استانبول به‌خوبی کار کرده است و شهربازی‌های فوق‌العاده‌ای دارد که می‌توانید در هر کدام از این دو شاخه، تفریحات هیجان‌انگیز و جذاب گوناگونی را بیابید. پس با این مطلب از مجله لست سکند همراه شوید تا تفریحات و سرگرمی‌های این شهربازی‌ها و پارک‌های موضوعی را با هم بررسی کنیم و اطلاعات بازدید و هزینه هر یک را جداگانه عنوان کنیم. آنچه در ادامه مطلب خواهید خواند  تم پارک ویالند (اسفانبول)شهربازی ویاسی (ViaSea)تم پارک موی پارک (Moipark)شهربازی بستانجی (Bostancı)تم پارک مینیاترک (Miniaturk)پارک ساحلی مالتِپه (Maltepe Beach Park)تم پارک اکستریم اونچرز (Xtrem Aventures)سرزمین ژوراسیک (Jurassic Land)تم پارک فورستانبول (Forestanbul)شهربازی پارک آدا (ParkAda)اسنو پارک (Snow Park)کیدزانیا (Kidzania) تم پارک ویالند (اسفانبول) ویالند از اولین تم پارک های استانبول است که ترکیبی از فروشگاه‌های مختلف، بازی‌ها و سرگرمی‌های گوناگون است. بیشتر افراد، اینجا را برای مجموع همین کارها می‌شناسند. علاوه بر مردم ترکیه، مردم کشورهای همسایه ترکیه هم که به استانبول می‌آیند، سعی می‌کنند به این مجموعه سری بزنند. مجموعه ویالند استانبول با مساحتی 600 هزار مترمربعی، امکانات بسیاری را برای بازدیدکنندگان و کسانی فراهم کرده است که به‌دنبال تفریح و خرید کردن هستند. در اینجا می‌توانید به بیش از 200 فروشگاه با معماری‌های جذاب بروید و از سوی دیگر از بازی‌ها و تفریحات متنوع پارک موضوعی آن لذت ببرید. در پارک موضوعی اسفانبول (ویالند) می‌توانید به برج عدالت سری بزنید و از ارتفاع 50 متری و از زاویه دید یک پرنده، آدرنالین خونتان را با حرکت‌های هیجانی دستگاه، افزایش دهید. با رولر کوستری که به‌عنوان چهارمین رولرکوستر هیجان‌انگیز جهان شناخته می‌شود و ظرف مدت سه ثانیه به سرعت 110 کیلومتر بر ساعت می‌رسد، اوج هیجان را لمس کنید. داخل محفظه‌ای شوید که در دستان کینگ کونگ قرار دارد و مدام در حالت حرکت است. بازی‌ها در این پارک بسیار متنوع هستند و تقریباً برای هر سلیقه، یک بازی جذاب وجود دارد. ویالند در سال 2013 فعالیت خودش را شروع کرد و دو بار هم در بین 10 پارک موضوعی برتر اروپا قرار گرفته است. ساعت بازدید تم پارک ویالند: روزهای هفته از 10:00 تا 18:00 و آخر هفته‌ها از 11:00 تا 19:00 هزینه لازم برای ورود به ویالند: به‌ازای هر بزرگ‌سال، 349 لیر وب‌سایت ویالند: vialand.com بهترین تفریحات استانبول  موقعیت دقیق ویالند روی نقشه  بخش‌های مختلف ویالند استانبول شهربازی ویاسی (ViaSea) ویاسی از شهربازی های استانبول محسوب می‌شود و از جمله مکان‌هایی است که چند سرگرمی را در خود جای داده است. این شهربازی یا به تعبیری این پارک موضوعی استانبول، از سال 2015 فعالیتش را شروع کرده است و بیش از 28 قسمت دارد. ویاسی مجموعه‌ای از بازی‌های هیجان‌انگیز، جمعی و دوستانه، بازی‌های کامپیوتری و...، را در یک فضا گرد هم آورده است. از جمله بازی‌های هیجانی آن می‌توانیم به رِدفایِر (Red Fire) اشاره کنیم که از بزرگ‌ترین ترن‌های هوایی اروپا محسوب می‌شود. چرخ گردان با گردشی 360 درجه که هنگام سوار شدن، استانبول را دور سرتان می‌گرداند، ماشین‌های برقی، ماشین‌های کوبنده، سقوط آزاد از ارتفاع 9 متری و بسیاری از انواع بازی‌های دیگر در ویاسی منتظر شما هستند. در این مجموعه یک آکواریوم هم قرار دارد که در آن بیش از 12 هزار گونه جانوری جای داده‌اند و بازدیدکنندگان می‌توانند آن‌ها را از طریق یک تونل بلند زیرآبی مشاهده کنند. بازی‌های کامپیوتری متنوع که هم‌زمان بیش از تقریباٌ 100 نفر می‌توانند با آن‌ها بازی کنند، از دیگر قسمت‌های مجموعه ویاسی هستند. اگر به هیچ‌کدام از سرگرمی‌هایی که تا الان به آن‌ها اشاره کردیم، علاقه‌ای نداشتید، می‌توانید از قسمت بولینگ ویاسی استفاده کنید. جایی که برای شادی کردن، گوش دادن به موسیقی، غذا خوردن و بولینگ بازی کردن مناسب است. ساعت کاری تم پارک ویاسی: از 12:00 تا 23:00 هزینه بلیط برای بزرگ‌سالان: 299 لیر هزینه بلیط برای کوکان بین 3 تا 12 سال: 239 لیر وب‌سایت ویاسی: kursanadasituzla.com  موقعیت دقیق ویاسی روی نقشه  نمایی از ویاسی استانبول تم پارک موی پارک (Moipark) تاب‌های غول‌پیکر، شاتل‌های پرسرعت، بازی‌های هیجانی، اولین هتل ترسناک استانبول، همه‌وهمه بخش‌هایی از موی پارک استانبول هستند. موی پارک یکی از بهترین تم پارک های استانبول است و به ادعای این پارک، اینجا بزرگ‌ترین پارک موضوعی سربسته اروپا است. بخش‌های مختلف این شهربازی استانبول به‌خوبی از یکدیگر تفکیک شده‌اند و بزرگ‌سالان و کودکان می‌توانند به‌راحتی تفریح مناسب خودشان را پیدا کنند. یکی دیگر از مزایای این پارک، تفریحاتی است که برای خانواده‌ها در نظر گرفته‌اند. مساحت موی پارک حدود 12 هزار متر مربع است و در دو طبقه طراحی و ساخته شده است. با ورود به این شهربازی استانبول ترکیه، می‌توانید دنیایی رنگارنگ و پر از بازی را مقابل خود ببینید. ساعت کاری موی پارک: از 12:00 تا 22:00 هزینه ورودی موی پارک: هر بازی، هزینه‌ای جدا وب‌سایت موی پارک: moipark.com.tr  موقعیت دقیق موی پارک روی نقشه  فضای موی پارک استانبول شهربازی بستانجی (Bostancı) بستانجی، زمانی یکی از بهترین شهربازی های استانبول بوده است. این بدان معنا نیست که در حال حاضر این شهربازی در استانبول طرفدار خاصی ندارد، بلکه همچنان رونق خودش را حفظ کرده است. برای بسیاری از ترکیه‌ای‌ها، این شهربازی فضایی نوستالژی دارد و آن‌ها با رفتن به اینجا، یاد و خاطره گذشته برایشان زنده می‌شود. شهربازی بستانجی در منطقه کادیکوی از محله‌های معروف استانبول قرار گرفته است. جالب است بدانید که برای استفاده از وسیله‌های بازی این شهربازی استانبول باید نسبتاً هزینه کمتری را بپردازید. بنابراین اگر سفری اقتصادی را ترتیب داده‌اید و با تور اقساطی استانبول به این شهر سفر می‌کنید، می‌توانید تفریح در بستانجی را هم جزو برنامه‌هایتان بگذارید. چرخ و فلک، تونل وحشت و گاندولا، از جمله بازی‌های این شهربازی هستند. موقعیت جغرافیایی بستانجی به‌گونه‌ای است که در وسط شهر قرار گرفته و راه دسترسی به آن هم به همین سبب راحت‌تر است. ساعت کاری شهربازی بستانجی: روزهای هفته از 12:00 تا 01:00 و آخر هفته‌ها از 11:30 تا 01:00 هزینه ورودی شهربازی بستانجی: 10 لیر برای هر بازی وب‌سایت بستانجی: bostancilunapark.business.com  موقعیت دقیق شهربازی بستاجی روی نقشه  نمایی از شهربازی نوستالژی بستانجی تم پارک مینیاترک (Miniaturk) یکی دیگر از تم پارک های استانبول، پارک مینیاترک است. در این پارک، بناهای تاریخی و معروف ترکیه را در ابعادی کوچک ساخته‌اند و در معرض نمایش قرار داده‌اند. این بناهای کوچک حدوداً در مقیاس یک به 25 هستند. در واقع اگر می‌خواهید اندازه واقعی هر کدام از آن‌ها را بدانید، باید آن بنای مینیاتوری را 25 برابر بزرگ کنید! پارک موضوعی مینیاتورک به شکلی طراحی شده است که بتوانید به‌راحتی با خانواده و کودکان خود در آن قدم بزنید و اطلاعات خودتان را افزایش بدهید. در این تم پارک حدود 114 بنای مینیاتوری قرار داده شده است که هر کدام در بخشی از کشور ترکیه هستند. اگر به‌دنبال رستوران یا خرید وسیله‌ای می‌گردید، می‌توانید از فروشگاه‌های داخل پارک و همچنین از رستوران‌های آن استفاده کنید. ساعت کاری مینیاتورک: از 09:00 تا 19:00 هزینه ورودی مینیاتورک: 150 لیر وب‌سایت مینیاتورک: Miniaturk.com.tr  موقعیت دقیق مینیاترک روی نقشه  نمایی از بناهای مینیاتوری ساخته شده در پارک پارک ساحلی مالتِپه (Maltepe Beach Park) پارک ساحلی مال‌تِپه استانبول، جایی برای انجام کارهای هیجان‌انگیز و سرگرمی‌های مختلف است و در دسته تفریحات رایگان استانبول جای می‌گیرد. در این پارک می‌توانید خرید کنید و غذا بخورید و به انجام ورزش‌ها و فعالیت‌های مختلف بپردازید. در مالتپه امکان کرایه کردن دوچرخه دارید و می‌توانید فعالیت‌های ورزشی دیگری هم انجام دهید. همه این‌ها در حالی است که منظره‌ای روبه اقیانوس و جزیره‌های پرنس دارید. مالتپه برای جمع خانواده و دوستان، بسیار مناسب است. با تور استانبول نوروز بهترین فرصت را برای خودتان مهیا می‌کنید تا از هوای بهاری استفاده کنید و به پارک ساحلی مال تپه بروید. ساعت کاری پارک ساحلی مالتپه: 24 ساعته هزینه ورودی پارک ساحلی مالتپه: رایگان  موقعیت دقیق مالتپه روی نقشه  نمایی از ساحل مال تپه تم پارک اکستریم اونچرز (Xtrem Aventures) تصور کنید که برای طی کردن برخی مسیرهای مشخص شده در ارتفاعی بالاتر از سطح زمین، به خودتان بند متصل کنید و در فضاهایی معین حرکت کنید. این، توصیفی برای انجام یکی از فعالیت‌های هیجان‌انگیز اکستریم اونچرز است. قسمت‌های مختلفی که در پارک اکستریم اونچرز در نظر گرفته شده، آدرنالین خون شما را به بالاترین سطح خودش می‌رساند. در این پارک فضایی نشاط‌آور ایجاد کرده‌اند که به محض ورود، انرژی آن را به‌خوبی درک می‌کنید. شما می‌توانید بین درختان و با فاصله از زمین حرکت کنید و تجربه‌ای متفاوت را رقم بزنید. فعالیت‌های مختلفی برای شما در این پارک طراحی کرده‌اند که مطمئناً از امتحان هرکدام از آن‌ها لذت می‌برید. فراموش نکنید که این فعالیت‌ها فقط برای افراد بالای 8 سال امکان‌پذیر است. ساعت کاری اکستریم اونچرز: روزهای هفته از 10:00 تا 18:00 و آخر هفته‌ها از 10:00 تا 19:00 هزینه ورودی اکستریم اونچرز: بسته به مسیر فعالیت انتخابی، متفاوت است وب‌سایت اکستریم اونچرز: Xtremaventures.com.tr  موقعیت دقیق پارک موضوعی اکستریم اونچرز روی نقشه  نمایی از قسمت‌های هیجان‌انگیز اکستریم اونچرز سرزمین ژوراسیک (Jurassic Land) ژوراسیک لند یا سرزمین ژوراسیک، در واقع ترکیبی از موزه و تم پارک است و به همین خاطر می‌توانیم آن را بین تم پارک های استانبول قرار دهیم. در صورتی که بخواهید در زمان دایناسورها زندگی کنید و از نحوه زیست آن‌ها سر در بیاورید، سرزمین ژوراسیک بهترین محل برای شماست. این محل برای کوچک و بزرگ مناسب است و در آن بخش‌های مختلفی وجود دارد. شما می‌توانید در آنجا فیلم 4 بُعدی ببینید، اسکلت دایناسورها را در ابعاد واقعی مشاهده کنید و علاوه بر تفریح، آگاهی‌تان را بیشتر کنید. ژوراسیک لند، بزرگ‌ترین شبیه‌ساز چهاربعدی در ترکیه را دارد که همین امر بر هیجان‌انگیزتر شدن ماجرا بیشتر کمک می‌کند. سرزمین ژوراسیک، هم برای کودکان و هم برای بزرگ‌سالان مناسب است. ساعت کاری سرزمین ژوراسیک: از 10:00 تا 20:00  موقعیت دقیق ژوراسیک لند روی نقشه  بخشی از پارک موضوعی سرزمین ژوراسیک تم پارک فورستانبول (Forestanbul) فورستانبول، وسط شهر قرار گرفته است و با این حال برای انجام کارهای ماجراجویانه و جذاب، گزینه بسیار خوبی است. در این پارک می‌توانید کارهایی انجام دهید که به نوعی مربوط به طبیعت می‌شوند. می‌توانید مانند تارزان بین درختان حرکت کنید یا فعالیت‌هایی شبیه به فعالیت‌های ایندیانا جونز انجام دهید. دست شما برای انتخاب باز است، پینت‌بال بازی کردن، تیراندازی با تیر و کمان و...، همگی از جمله کارهایی هستند که می‌توانید در فورستانبول انجام دهید. ساعت کاری فورستانبول: از 10:00 تا 19:00  موقعیت دقیق فورستانبول روی نقشه  نمایی از تفریحات هیجان‌انگیز پارک موضوعی فورستانبول شهربازی پارک آدا (ParkAda) شهربازی های استانبول تنوع خوبی را دارند و شما می‌توانید با بودجه‌ای که دارید، یکی از آن‌ها را برای گذران اوقاتتان انتخاب کنید. شهربازی پارک‌آدا یکی از شهربازی های استانبول است که با بودجه‌های نه‌چندان زیاد هم می‌توانید از بازی‌های آن استفاده کنید. این درحالی است که امکان پیک‌نیک هم در اطراف دریاچه پارک آدا وجود دارد و در حالی که کودکان شما با وسایل شهربازی مشغول هستند، شما می‌توانید از استراحت کردن در اطراف دریاچه لذت ببرید. به این حال و فضا، کافه‌ها، بولینگ و...، را هم اضافه کنید که گزینه‌های پیش روی شما را بیشتر می‌کنند. ساعت کاری پارک آدا: از 09:00 تا 24:00  موقعیت دقیق پارکادا روی نقشه  نمایی از قسمت‌های مختلف پارک آدا اسنو پارک (Snow Park) اسنوپارک در یکی از بزرگ‌ترین مراکز خرید استانبول قرار گرفته است. این مرکز خرید، توریوم نام دارد. اسنو پارک به سبکی طراحی شده است که منطقه‌های قطبی را تداعی می‌کند. در این پارک که 1400 متر مربع مساحت دارد، می‌توانید ورزش‌ها و تفریح‌های مربوط به یخ و برف انجام دهید. اسنوبرد، حرکت روی پل‌های معلق، جستجو در غارهای یخی، اسنوموبیل و اسکی، از جمله این ورزش‌ها و تفریحات هستند. برای اینکه به اینجا بروید، حتماً باید لباس گرم همراه خود ببرید. در کنار اسنو پارک، یک موزه هم هست که برای یادگیری مطالب مربوط به مناطق سرد در کره زمین می‌توانید به آن مراجعه کنید. اگر با تور استانبول اسفند سفر می‌کنید، خودبه‌خود لباس گرم همراهتان هست، پس دیگر نیازی نیست که جداگانه لباس گرم ببرید و بارتان را بیشتر کنید. ساعت کاری اسنو پارک: از 12:00 تا 20:00 وب‌سایت اسنوپارک: torium.com.tr  موقعیت دقیق اسنوپارک روی نقشه  نمایی از اسنوپارک در مرکز خرید توریوم کیدزانیا (Kidzania) نمونه این پارک در تهران هم هست. در کیدزانیا کودکان می‌توانند تجربه‌های عملکردی داشته باشند. اینجا، بیشتر مخصوص کودکان بین 4 تا 14 سال است و در آن حرفه‌هایی را در قالب بازی و به‌صورت عملی تجربه می‌کنند که بزرگ‌سالان به‌عنوان حرفه و شغل آن‌ها را انجام می‌دهند. برای مثال کودکان می‌توانند مانند یک آتش‌فشان، آشپز یا دکتر، باشند. مساحت کیدزانیا حدود 8 هزار متر مربع است و در آن حدود 70 فعالیت مختلف انجام می‌شود. قسمت‌های جالبی هم مطابق با این فعالیت‌ها ساخته شده‌اند. بیمارستان، ایستگاه پلیس، رستوران و...، از جمله این فضاها هستند. ساعت کاری کیدزانیا: از 10:00 تا 20:00 هزینه ورودی کیدزانیا: برای کودکان غیر ترکیه‌ای 900 لیر وب‌سایت کیدزانیا: Istanbul.kidzania.tr  موقعیت دقیق کیدزانیا روی نقشه  نمایی از کیدزانیا و کودکان آتش‌فشان سخن آخر در استانبول می‌توانید تجربه‌های بسیار متفاوتی را رقم بزنید. جاهای دیدنی استانبول کم نیستند؛ اما شما برای اینکه ریتم سفرتان را کمی از یکنواختی خارج کنید و اندکی هیجان و شور و شوق آن را بیشتر کنید، راه‌های زیادی دارید. شهربازی های استانبول و تم پارک هایش، دوتا از مناسب‌ترین راه‌هایی هستند که می‌توانید انتخاب کنید. به هر ترتیب پیش از هرچیز، بهتر است که برای رفتن به شهربازی و پارک موضوعی، ابتدا برنامه‌ریزی کنید و بودجه‌تان را بررسی کنید تا همه‌چیز طبق برنامه‌ریزی پیش برود.   تألیف: تیم نویسندگان لست‌سکند
https://lastsecond.ir/blog/10453-trabzon-travel-guide,چطور به ترابزون سفر کنیم و لذت ببریم؟در مقایسه با شهرهایی مثل آنتالیا و استانبول، ترابزون مسافران کمتری دارد و به همین دلیل، به‌دست‌آوردن اطلاعات دقیق سفر به این شهر ممکن است کمی چالش‌برانگیز باشد. در چنین شرایطی مطالعه راهنمای سفر به ترابزون احتمالاً بهترین روش برای برای کسب اطلاعات جامع و کاربردی سفر شما است. به طور کلی نیازهای مسافران برای سفر به ترابزون، در سه قسمت خلاصه می‌شود: 1. آشنایی با ترابزون و شرایط آب‌وهوایی آن؛ 2. نحوه رفت‌وآمد در ترابزون؛ 3. اقامت و انتخاب غذا در ترابزون. در این مطلب از مجله گردشگری لست‌سکند، با استفاده از توصیه‌های راهنمایان تور ترابزون و بررسی نظرات گردشگران در منابع مختلف، سعی کرده‌ایم، راهنمای سفر ترابزون را در خلاصه‌ترین حالت ممکن ارائه دهیم تا فقط در چند دقیقه، یک چهارچوب کلی از برنامه سفرتان به این شهر جذاب ترسیم کنید. برای کسب اطلاعات کامل‌تر، پیشنهاد می‌کنیم به مطالبی سر بزنید که در طول مطلب، شما را به آن‌ها ارجاع داده‌ایم. آنچه در ادامه مطلب خواهید خواند  آشنایی با تزابزونترابزون کجاست؟تاریخ ترابزونطبیعت ترابزونبهترین زمان سفر به ترابزونروش سفر به ترابزونسفر هوایی به ترابزونسفر زمینی به ترابزونرفت‌وآمد در ترابزونرفت‌وآمد با اتوبوس در ترابزونرفت‌وآمد با تاکسی در ترابزوناجاره ماشین در ترابزوندر ترابزون کجا اقامت کنیم؟خرید در ترابزونغذای ترابزون آشنایی با تزابزون راز موفقیت ترابزون برای جذب گردشگران، در جاذبه‌های طبیعی آن نهفته است. گرچه این مقصد برای گردشگران غربی چنگی به دل نمی‌زند، اما مردم خاورمیانه و کشورهای شرقی علاقه خاصی نسبت به آن نشان می‌دهند. این محبوبیت تا جایی رسید که در دهه 1990 میلادی، ترابزون به موفقیت‌های اقتصادی قابل توجهی در زمین توریسم رسید. در ادامه، سه دلیل اصلی محبوبیت ترابزون را می‌آوریم تا با مقایسه آن‌ها با انتظاراتی که از یک مقصد خوب در ترکیه دارید، در برنامه سفرتان تصمیم قطعی بگیرید.  لباس محلی و پایکوبی مردم ترابزون ترابزون کجاست؟ ترابزون یکی از شهرهای مهم دریای سیاه است که در نیمه شرقی ترکیه واقع شده است. از آنجایی که این شهر، نسبت به استانبول و آنتالیا فاصله کمتری با مرزهای ایران دارد، درست مثل شهر وان، توجه بسیاری از ایرانی‌ها را به خود جلب کرده است. نزدیک‌ترین مرز ایران به ترابزون مرز بازرگان است و اگر بخواهید از مرز رازی به این شهر بروید، حدود 100 کیلومتر به مسیرتان افزوده می‌شود. مرز سرو هم دورترین مرز به ترابزون است که حدود 800 کیلومتر با ترابزون فاصله دارد. فاصله ترابزون از برخی شهرهای مهم ترکیه به شرح زیر است: فاصله ترابزون تا استانبول 880 کیلومتر است و این مسافت هر هفته با بیش از 100 پرواز داخلی ترکیه طی می‌شود. فاصله ترابزون تا وان بیش از 600 کیلومتر است که طی کردن مسیر زمینی آن بیش از 8 ساعت طول می‌کشد. فاصله ترابزون تا پایتخت ترکیه بیش از 700 کیلومتر است که با در نظر گرفتن شلوغی‌ها، طی کردن مسیر زمینی آن حدود 9 ساعت طول می‌کشد. فاصله ترابزون و آنتالیا هم بیش از 1200 کیلومتر است و طی‌کردن مسیر زمینی این دو شهر بیش از 15 ساعت زمان می‌برد.  موقعیت ترابزون در نقشه تاریخ ترابزون حال که دانستیم ترابزون کجاست، نوبت به تاریخ این شهر می‌رسد. تاریخ ترابزون به عصر برنز و 4 هزار سال پیش برمی‌گردد. بخش مهمی از جاهای دیدنی ترابزون هم به تاریخ دور و دراز آن وصل است. به دلیل موقعیت جغرافیایی ویژه ترابزون و قرارگیری‌اش در نزدیکی مسیر جاده ابریشم، در گذشته‌های دور هم ایرانیان از این شهر رفت‌وآمد می‌کردند. از خیابان‌های قدیمی و بازارهای سنتی گرفته تا موزه‌هایی که اشیاء آن تصاویری از زندگی مردمان باستان را به ما نشان می‌دهند، همگی در ترابزون انتظار شما را می‌کشند.  جاذبه‌ای تاریخی در ترابزون طبیعت ترابزون اصلی‌ترین مسبب ویژگی‌های طبیعت ترابزون، قرارگیری آن در حاشیه دریای سیاه است. به لطف باران‌های مکرر، ترابزون یکی از سرسبزترین نواحی دریای سیاه است. وقتی دلنشینی طبعیت ترابزون با بناهای تاریخی آن گره می‌خورد، مناظری ساخته می‌شود که یا آن‌ها را رویا می‌پندارید یا جلوه‌های ویژه سینمایی! جدا از تمام کوه‌ها و آب‌های این شهر، کافیست فقط نام روستای اوزون گل را جست‌وجو کنید تا به عجایب طبیعت این استان پی ببرید.  طبیعت و بافت روستایی در ترابزون بهترین زمان سفر به ترابزون در این راهنمای سفر ترابزون پیشنهاد می‌کنیم در طول فصل‌های بهار و پاییز از ترابزون دیدن کنید، زیرا از نظر کاربران و مسافران، آب‌وهوا تابستان و خلوتی بهار ترابزون، حال‌وهوای خاصی به این شهر می‌دهد. با رسیدن بهار هم ایرانی‌ها معمولاً برای خرید تور نوروزی ترکیه حسابی غوغا می‌کنند؛ اما از آنجایی که بهترین زمان سفر به یک شهر کاملاً نسبی است و به سلیقه افراد ارتباط دارد، در ادامه راهنمای سفر به ترابزون مختصر اطلاعاتی از هر یک از فصول ترابزون می‌نویسیم تا بر حسب شرایط سفرتان، بهترین زمان سفر به ترابزون را انتخاب کنید. بهار ترابزون: پس از زمستان، بهار نیز از فصول نسبتاً کم‌جمعیت در ترابزون است؛ اما پیشنهاد این راهنمای سفر به ترابزون این است که به دلیل شروع گرم‌شدن هوا در بهار، حتماً این فصل را در اولویت‌های سفرتان قرار دهید. زیرا دمای هوا در این فصل بین 13 تا 19 درجه سلسیوس است. تابستان ترابزون: هوای تابستان ترابزون گرم و مرطوب است و میانگین دمای این فصل حول‌وحوش 26 درجه سلسیوس است؛ از این رو، بهترین زمان برای شیرجه زدن در آب‌های دریای سیاه، تابستان ترابزون است. پاییز ترابزون: در اوایل پاییز، جمعیت توریست‌ها همچنان این شهر را شلوغ می‌کند؛ اما با نزدیک شدن به آذر، از این جمعیت کاسته می‌شود. اگر می‌خواهید از شلوغی‌ها در امان باشید، هوایی دلپذیر را تجربه کنید و هزینه سفر به ترابزون را کاهش دهید، سفرتان را به آبان‌ ماه موکول کنید. میانگین دمای این فصل در آبان حدود 20 درجه سلسیوس است. زمستان ترابزون: زمستان، کم‌جمعیت‌ترین فصل گردشگری در ترابزون است؛ چون میانگین دمای این شهر در زمستان تقریباً 5 درجه سلسیوس است، ضمن اینکه بارش‌های گاه‌‌وبی‌گاه، مزاحم تفریحاتتان خواهند شد.  نمایی از زمستان ترابزون روش سفر به ترابزون حال که کمی از جذابیت‌های مقصد مدنظرتان گفتیم، برویم سراغ اصلی‌ترین سوالتان درباره سفر به ترابزون. با چه روش‌هایی می‌توانیم به ترابزون سفر کنیم؟ اگر چه روش سفر تا حد زیادی به شرایط و هدف سفر بستگی دارد، اما لازم است نکاتی را در مورد جغرافیا و مسیرهای ترابزون بدانید تا در تصمیم‌گیری اشتباه نکنید. همچنین در این قسمت فاصله ترابزون از برخی شهرهای مهم را هم می‌گوییم. سفر هوایی به ترابزون برای سفر به ترابزون از طریق مسیر‌های هوایی باید به دو نکته توجه داشته باشید: اول اینکه پرواز مستقیم از تهران به ترابزون بسیار نادر است؛ دوم، به طور معمول، پروازهای تهران‌ترابزون ابتدا در استانبول توقف می‌کنند و سپس به ترابزون می‌روند. پرواز از تهران به استانبول حدود 3:30 ساعت طول می‌کشد و پرواز دومتان از استانبول به ترابزون حدود 1:30 ساعت طول خواهد کشید. البته برای تخمین دقیق زمان سفر باید مدت زمان توقف را هم در نظر داشته باشید.   فرودگاه هاوالیمانی در ترابزون سفر زمینی به ترابزون بر خلاف بسیاری از مقاصد خارج از کشور که سفرهای زمینی‌ آن‌ها طرفدار ندارد، تورهای زمینی ترابزون علاقه‌مندان بسیاری دارد. خصوصاً اگر در فصل‌های پربازدید بخواهید از این شهر دیدن کنید. اگر به دنبال جهانگردی با ماشین شخصی هستید، باید بدانید که برای سفر به ترابزون باید بیش از 17 ساعت پشت فرمان بنشینید و 1500 کیلومتر مسیر را بپیمایید. با توجه به پول سوخت، هزینه‌های ماشین و استراحت بین‌راهی و... ممکن است چنین سفری حتی نسبت به سفر هوایی به ترابزون هم گرانتر باشد. در صورتی که سفر به ترابزون بدون تور را تجربه می‌کنید و می‌خواهید بلیط اتوبوس بخرید، باید اشاره کنیم که اتوبوس یه گزینه ارزان‌تر است، در عوض باید تحمل مسافرت‌های طولانی را داشته باشید، زیرا در چنین سفری بیش از 20 ساعت در اتوبوس خواهید بود؛ به شرطی که پشت ترافیک شلوغ مرزی گیر نکنید.  یک اتوبوس‌ بین‌شهری در ترابزون رفت‌وآمد در ترابزون  اگر با هواپیما به ترابزون می‌روید، باید بدانید که فرودگاه بین‌المللی این شهر در اورتاحصار واقع شده و با مرکز شهر ترابزون حدود 6 کیلومتر فاصله دارد. برای طی کردن این مسافت شما انواع و اقسام حمل‌ونقل عمومی را در اختیار خواهید داشت. ترابزون تقریباً 4 برابر از تهران کوچک‌تر است؛ بنابراین اگر اهل پیاده‌روی باشید، مشکل چندانی برای رفت‌وآمد در این شهر نخواهید داشت. در ادامه انواع روش رفت‌وآمد درون‌شهری در ترابزون مشروح است. رفت‌وآمد با اتوبوس در ترابزون به دلیلی راحتی رفت‌وآمد با اتوبوس‌های عمومی ترابزون، توریست‌ها و افراد محلی، همگی اتوبوس را می‌پسندند. خطوط اتوبوس ترابزون بیشتر نقاط توریستی این شهر را تحت‌ شعاع قرار می‌دهند. اگر چند روز در ترابزون می‌مانید، بهتر است یک عدد ترابزون کارت بخرید و با آن هزینه‌های بلیط را پرداخت کنید. بلیط اتوبوس‌های عمومی ترابزون در سال گذشته افزایش یافت و برای خرید کارت اعتباری باید حدود 20 لیر بپردازید. همچنین بسته به نوع مسیری که می‌روید، 1.5 الی 3.5 لیر از اعتبار کارت شما کسر می‌شود.  یک اتوبوس درون‌شهری در ترابزون رفت‌وآمد با تاکسی در ترابزون از بدو ورود به ترابزون، تاکسی‌های این شهر را به صورت 24 ساعته در فرودگاه خواهید دید. البته اگر زمان کافی برای انتظار اتوبوس ندارید یا هزینه سفر به ترابزون دست‌وپای شما را نمی‌بندد، این گزینه را لحاظ کنید؛ زیرا به طور معمول در ترکیه به دلیل قیمت نسبتاً بالای تاکسی همه سراغ سایر روش‌های رفت‌وآمد عمومی می‌روند. طبق آخرین اطلاعات، تاکسی‌های ترابزون برای طی کردن مسیر فرودگاه تا مرکز شهر حدود 50 لیر دریافت می‌کنند. اگر هم بخواهید در ترابزون با تاکسی رفت‌وآمد کنید، برای ورود به تاکسی 12 لیر از شما دریافت می‌شود و بابت پیمایش هر کیلومتر، باید حدود 10 یا 12 لیر بپردازید. البته این را هم در نظر داشته باشید که قیمت تاکسی تا حد زیادی به شرایط ترافیک بستگی دارد. اگر می‌خواهید از منصفانه بودن قیمت پیشنهادی رانندگان مطمئن شوید، از اپلیکیشن‌های کاربردی در سفر به ترکیه استفاده کنید. اجاره ماشین در ترابزون از آنجایی که یک سری از جاذبه‌های طبیعی ترابزون از محیط شهری فاصله دارند و رفت‌وآمد به آن‌ها با تاکسی و... هزینه‌های نسبتاً زیادی دارد، بنابراین اجاره ماشین یکی از بهترین گزینه‌های پیش‌روی شماست؛ البته هزینه این کار نسبت به سایر روش‌های حمل‌ونقل در ترابزون بیشتر است. برای مثال قیمت بنزین در ترابزون حدوداً لیتری 21 لیر است؛ ضمن اینکه قیمت اجاره ماشین در این شهر به طور میانگین معادل 40 دلار است. جدا از هزینه‌ها، رانندگی در برخی از جاده‌های ترابزون، خصوصاً قسمت‌های کوهستانی، نیازمند دقت و هشیاری بالایی است؛ چون جاده‌های این نواحی کیفیت چندانی ندارد.  اجاره ماشین در ترابزون در ترابزون کجا اقامت کنیم؟ همینجا بگوییم که اقامت چند روزه در ترابزون اصلاً کار سختی نیست. در مرکز این شهر انواع و اقسام هتل در اختیار مسافران است و اگر کمی بگردید، مواردی را پیدا می‌کنید که هزینه سفر به ترابزون را تا حد قابل توجهی کاهش می‌دهد. اگر قیمت هتل برایتان مهم نیست هم در مرکز شهر اقامتگاه‌های نسبتاً گران و لوکس را هم خواهید یافت. هرچند قیمت هتل در ترابزون ممکن بر اساس فصل پربازدید و کم‌بازدید تغییراتی داشته باشد یا تخفیفاتی را شامل شود. اما طبق آخرین اطلاعات سایت بوکینگ، برای رزرو یک هتل سه‌ستاره در ترابزون باید حدود 400 یا 500 لیر پرداخت کنید. این مبلغ برای رزرو هتل‌های ‌چهار‌ستاره و پنج‌ستاره به ترتیب حدود 1000 و 1700 لیر افزایش می‌یابد البته نباید فراموش  کنید که قیمت هتل به موقعیت و زمان رزرو هم بستگی دارد. پیشنهاد می‌کنیم از قبل در مورد جزئیات خدمات هر یک پرس‌وجو کنید.  نمایی از رستوران یکی از هتل‌های ترابزون خرید در ترابزون اگر چه خرید در وان در بین ایرانی‌ها بیشتر شناخته شده است. اما نباید فراموش کنیم که ترابزون از نظر بزرگی در بین شهرهای ترکیه رتبه 30 را دارد. بنابراین در ترابزون هم، هر چیزی را که بخواهید پیدا می‌کنید. علاوه بر فروشگاه‌هایی مثل فروم ترابزون و بازار روس‌ها، بد نیست به خیابان (Kunduracilar) در اورتاحصار بروید تا یک خرید و ویترین‌گردی تمام عیار را تجربه کنید. اگر طرفدار سوغاتی‌های قیمتی هستید، می‌توانید به بازار سنتی ترابزون بروید و صنایع دستی ساخته شده با طلا و نقره بخرید؛ اما اگر دنبال گزینه‌های ارزان‌تر هستید احتمالا لباس بهترین مورد است. از ترابزون سوغات چه بخریم؟  مرکز خرید فروم ترابزون غذای ترابزون موقعیت جغرافیایی و شرایط آب‌وهوایی ترابزون مهم‌ترین عناصری هستند که بر غذای این کشور تأثیر گذاشته‌اند. از آن‌جایی که طبیعت نواحی دریای سیاه، به اندازه بخش‌های مدیترانه‌ای سخاوتمند نیستند، از سال‌های دور تاکنون، مردم ترابزون یک برنامه غذایی سنتی منظم را چیده‌اند و تا به امروز به آن پایبند مانده‌اند. قیمت غذا در ترکیه در شهرهای مختلفش شبیه هم است، بنابراین در ترابزون هم قیمت‌ها تفاوت چندانی ندارد. اگر اهل امتحان‌کردن غذاهای سنتی و محلی مناطق مختلف هستید، در این بخش از راهنمای سفر به ترابزون چند تا از غذاهای معروف ترابزون را داریم: آنچوی (Anchovy): آنچوی یکی از ماهی‌های خوشمزه در دریای سیاه است که در تمام وعده‌های غذایی، خورده می‌شود. آشپزان ترابزون روش‌های مختلفی برای پخت این ماهی دارند. بیت (Beet): بیت نمادی از هنر آشپزی ترابزون است که با موادی مثل کلم سیاه و گوشت قیمه‌قیمه شده تهیه می‌شود. آکچابات (Akcaabat): آکچابات نه تنها در ترابزون، بلکه در سراسر ترکیه یک غذای شناخته‌شده است. این کوفته‌های گوشتی هستند که با سیر و پیاز پخته می‌شود. که گفته می‌شود طعم جادویی آن از سیر گرفته می‌شود. کویماک (Kuymak): کویماک علاوه بر ترابزون در تمام نواحی دریای سیاه شهرت دارد. این غذا بیشتر در صبحانه‌ها و میان‌وعده‌ها کاربرد دارد و از پنیر ترابزون، آرد ذرت و کره تهیه می‌شود.  ماهی آنچوی، از غذاهای معروف ترابزون سخن آخر اگرچه کارهایی مثل مطالعه راهنمای سفر به ترابزون و آشنایی با این شهر، درصد مهمی از مشغله‌های فکری قبل از سفر شما را رفع می‌کند. اما توصیه می‌کنیم که قبل از سفر دست از جست‌وجو برندارید و تا لحظه آخر پیگیر موضوعات مختلفی باشید که در این مطلب ذکر کردیم زیرا شرایط هیچ‌وقت ثابت نیست. بد نیست اشاره کنیم که این راهنمای سفر به ترابزون در آینده به‌روزرسانی می‌شود. بنابراین اگر تجربیاتی درباره سفر به ترابزون دارید، بد نیست در قسمت نظرات آن را با ما و کاربران لست سکند به اشتراک بگذارید.   تألیف: تیم نویسندگان لست‌سکند
https://lastsecond.ir/blog/10451-best-antalya-honeymoon-hotels,کدام هتل آنتالیا برای ماه عسل مناسب است؟آنتالیا از شهرهای ساحلی و زیبایی است که بسیاری از زوج‌های جوان به‌خصوص ایرانیان، برای گذراندن یک ماه عسل جذاب و رویایی انتخاب می‌کنند. انتخاب بهترین هتل آنتالیا برای ماه عسل از اولین و البته سخت‌ترین مواردی است که این افراد با آن مواجه می‌شوند. آنتالیا، شهر تفریحی و محبوب کشور ترکیه، مملو از هتل‌ها و ریزورت‌های دیدنی و مجموعه‌های مجلل است که گذراندن زمان در آن‌ها، مهم‌ترین بخش از سفر گردشگرانش محسوب می‌شود؛ به همین دلیل هتل‌های آنتالیا در رقابت تنگاتنگ با یکدیگر سعی بر آن دارند که خدمات خود را ارتقا داده و با ایجاد مزیت‌های بیشتر برای مسافران، خود را در خاطر آن‌ها ماندگار کنند. آب‌های فیروزه‌ای و سواحل زیبای آنتالیا، بهترین مکان برای عکاسی، استراحت و گذراندن یک ماه عسل رویایی و خاطره‌انگیز است. بسیاری از زوج‌هایی که تور آنتالیا را برای سفر خود انتخاب می‌کنند، به دنبال هتلی هستند که بهترین و رومانتیک‌ترین فضا و خدمات را در اختیارشان بگذارد. در این مطلب از لست سکند تعدادی از بهترین هتل های آنتالیا برای ماه عسل را معرفی می‌کنیم تا انتخاب یک محل اقامت مناسب برای این دوره مهم و البته شیرین از زندگی را برای شما ساده‌تر کنیم.  آنچه در ادامه مطلب خواهید خواند  بهترین هتل آنتالیا برای ماه عسل، چه ویژگی‌هایی دارد؟هتل‌های لوکس آنتالیا برای ماه عسلهتل آدم و حوا (Adam & Eve Hotel)هتل کلاب پرایوت بای رکسوس بلک (Club Prive by Rixos Belek)هتل مکس رویال بلک (Maxx Royal Belek)هتل سلکتوم لاکچری (Selectum Luxury)هتل باروت لارا کالکشن (Barut Lara)هتل کونکورد دلوکس ریزورت (Concorde De Luxe Resort)هتل لیماک لارا دلوکس ریزورت (Limak Lara De Luxe Hotel & Resort)هتل تایتانیک دلوکس لارا (Titanic Deluxe Lara)کراون پلازا آنتالیا (Crowne Plaza Antalya)هتل‌های خاص برای ماه عسل در آنتالیاهتل پودینگ مارینا (Puding Marina Hotels)هتل مدیترا آرت (Mediterra Art Hotel) هتل تووانا (Tuvana Hotel) بهترین هتل آنتالیا برای ماه عسل، چه ویژگی‌هایی دارد؟ سواحل آنتالیا مملو از هتل‌های زیبا و مجلل است که می‌توانید از بین آنها بهترین انتخاب را داشته باشید. این تصمیم یکی از مهم‌ترین انتخاب‌های شما خواهد بود و در خاطرات شما از بهترین لحظات زندگی مشترکتان، نقش مهمی خواهد داشت. بسیاری از هتل‌های آنتالیا برای این نوع از سفر، امکانات و شرایط ویژه‌ای را فراهم می‌‌کنند. برخی از آن‌ها با یک ترانسفر مخصوص به استقبال مسافران ویژه ماه عسل می‌روند و در فرودگاه با یک ماشین تزیین شده و گل از آن‌ها استقبال می‌کنند یا ممکن است بعد از ورود به هتل یک سورپرایز ویژه برای مسافران داشته باشند. تورهای خاطره‌انگیز برای عکاسی، تزبینات شگفت‌انگیز، برنامه‌های ویژه و پذیرایی‌های خاص از جمله مواردی هستند که در پکیج هتل های ویژه ماه عسل در آنتالیا وجود دارد. در واقع، هتل های مناسب ماه عسل آنتالیا هر کدام امکانات خاصی را برای این نوع از مسافران در نظر گرفتند که با یکدیگر متفاوت است.  اگر بخواهید بهترین هتل آنتالیا برای ماه عسل را از نظر محیط و امکانات عمومی هتل انتخاب کنید، باید هر کدام را به طور جداگانه بررسی کنید و البته بودجه‌ای که برای این سفر کنار گذاشته‌اید را هم در نظر بگیرید. برای این کار، بررسی نظرات کسانی که قبلا در این هتل‌ها اقامت داشتند نیز کمک بسیار خوبی خواهد بود.   امکانات هتل های مناسب ماه عسل آنتالیا هتل‌های لوکس آنتالیا برای ماه عسل انتخاب آنتالیا برای ماه عسل میان مقاصد مختلف تور ترکیه، دلیل منطقی دارد. همان‌طور که می‌دانید؛ آنتالیا مملو از هتل‌های مجلل ساحلی و مجموعه‌های بزرگی است که خدمات لوکسی را در اختیار مسافرانشان قرار می‌دهند. این هتل‌های لوکس اغلب 5 ستاره و برخی از آن‌ها از هتل‌های زنجیره‌ای معروف در جهان‌ هستند. هتل‌های لوکس آنتالیا برای کسانی که قصد دارند ماه عسلشان را در این شهر بگذرانند، انتخاب خوبی است، زیرا بسیاری از آن‌ها پکیج ماه عسل و خدمات مربوط به آن را برای این نوع از مسافران در نظر گرفتند. در بسیاری از موارد، کافی است در زمان رزرو تور آنتالیا، به آژانس مسافرتی اعلام کنید که قصد دارید برای ماه عسل به این شهر سفر کنید. اگر قصد دارید تور آنتالیا اسفند را رزرو کنید، باید توجه داشته باشید که در این فصل، این هتل‌ها شامل تخفیف‌های خوبی می‌شوند. در ادامه با برخی از بهترین هتل های آنتالیا برای ماه عسل آشنا خواهید شد. هتل آدم و حوا (Adam & Eve Hotel) شاید بتوان هتل آدم و حوا را بهترین هتل آنتالیا برای ماه عسل معرفی کرد. این هتل یکی از خاص‌ترین اقامتگاه‌های آنتالیا است که حضور کودکان در آن ممنوع است. اقامت در اتاق‌ها و ویلاهای مستقل این هتل در امتداد ساحل دریای مدیترانه، خاص‌ترین خاطرات را به جای می‌گذارد. این هتل یک اسپای وسیع و استخر روباز بسیار بزرگ دارد. همه اتاق‌های هتل آدم و حوا، دیوارهای آینه‌ای، پنجره‌های قدی، مبلمان مدرن و سفید و بالکن با منظره باغ یا دریا دارند. 9 رستوران مختلف، با تنوعی خوب از غذاهای ژاپنی گرفته تا غذاهای سنتی ترکی، انتخاب گسترده‌ای از وعده‌های غذایی را در اختیار مسافران هتل قرار می‌دهند.این هتل یک رستوران مخصوص دارد که تجربه بی‌نظیر غذا خوردن در تاریکی را در اختیار شما قرار می‌دهد. اسپا، سالن ماساژ، حمام سنتی و سولاریوم، باشگاه مجهز، تنیس، غواصی و موج سواری از دیگر امکانات این هتل هستند. خدمات رایگان برای زوج‌های ماه عسل این هتل شامل تحویل سریع اتاق، اولویت در رزرو رستوران آلاکارته، روتختی ویژه ساتن نخی قرمز در روز ورود، کیک آرم آدم و حوا، چیدمان میوه، سینی مخصوص دسر، گل رز تزیین تخت و کف اتاق است و بسته وی آی پی ماه عسل آن شامل استقبال، پذیرش سریع، اولویت در رزرو رستوران در روز ورود، رختخواب ویژه ساتن نخی قرمز، صبحانه صبح روز بعد (فقط یک بار)، گلبرگ، فوندو شکلاتی، کیک آرم آدم و حوا، چیدمان میوه، پر کردن جکوزی، سینی دسر مخصوص است. توجه داشته باشید مهمانانی که برای ماه عسل به این هتل مراجعه می‌کنند، باید سند ازدواج خود را تحویل هتل دهند و از زمان ازدواجشان کمتر از 90 روز گذشته باشد.   آدرس هتل آدم و حوا: آنتالیا، اسکله موکی امتیاز تریپ ادوایزر هتل: 4.5 از 5 امتیاز بوکینگ هتل: 8.1 از 10 امتیاز گوگل هتل: 4.5 از 5   موقعیت هتل آدم و حوا  هتل آدم و حوا، بهترین هتل آنتالیا برای ماه عسل  هتل آدم و حوا هتل کلاب پرایوت بای رکسوس بلک (Club Prive by Rixos Belek) این هتل 5 ستاره با همه امکانات در نزدیکی منطقه بلک و کوه‌های توروس واقع شده است. کوه‌ها چشم‌انداز باشکوهی را پشت این مجموعه به وجود آورده‌اند. روبه‌روی این هتل ساحل اختصاصی با آب‌های فیروزه‌ای را مشاهده خواهید کرد. ویلاهای ساحلی خصوصی در محوطه، یکی از مناطق رویایی کلاب پرایوت رکسوس هستند. بین درختان کاج در محوطه، 39 ویلا وجود دارد که برخی از آنها جکوزی خصوصی، استخر و باغ دارند. این مجموعه یکی از منحصر‌به‌فردترین هتل های مخصوص ماه عسل آنتالیا است. کلاب پرایوت، 2 زمین تنیس، یک مرکز تناسب اندام پیشرفته و یک سونا و حمام ترکی نیز دارد. رستوران‌های متنوع این هتل غذاهای ارگانیک، تنقلات و غذاهای دریایی را در محیطی رویایی سرو می‌کنند. خدمات ویژه مسافران ماه عسل شامل تزئینات ویژه اتاق، پذیرایی خاص، صبحانه در اتاق و عکاسی مخصوص زوج‌ها است. آدرس هتل کلاب پرایوت بای رکسوس بلک: آنتالیاف بلک، خیابان کنگره امتیاز تریپ ادوایزر هتل: 5 از 5 امتیاز بوکینگ هتل: ندارد امتیاز گوگل هتل: 4.8 از 5   موقعیت هتل کلاب پرایوت رکسوس  هتل پرایوت رکسوس، بهترین هتل آنتالیا برای ماه عسل  اتاق‌های هتل پرایوت رکسوس هتل مکس رویال بلک (Maxx Royal Belek) هتل مکس رویال بلک که در کنار ساحل واقع شده است، یکی از منحصر‌به‌فردترین هتل‌های ترکیه و بهترین هتل‌های آنتالیا با پارک آبی است و در اکثر نظرسنجی‌ها به عنوان یکی از بهترین هتل‌های 5 ستاره این شهر انتخاب می‌شود. ساختمان اصلی به صورت نیم دایره‌ای در اطراف استخر قرار گرفته است که با جزایر سبز، تزیین شده و روبه‌روی آن استخرهای دیگری وجود دارد. قبل از اینکه هتل به ساحل برسد، ویلاهایی در امتداد ساحل قرار دارند که منظره بسیار خوبی را به وجود آورده‌اند. این ریزورت یک آبگرم مجلل و اسپا، یک پارک آبی با 10 سرسره آبی و یک زمین گلف ویژه دارد. هفت رستوران و چندین رستوران آلاکارته، غذاهای ترکی، مدیترانه‌ای، بین‌المللی و ژاپنی را برای مسافران سرو می‌کنند. خدمات ویژه ماه عسل این هتل شامل تزئینات ویژه اتاق، جکوزی اختصاصی در بالکن، اقامت یک شبه در یکی از آلاچیق‌های ساحلی، ناهار ویژه در رستوران‌های آلاکارته و صبحانه در رختخواب در روز انتخابی مسافران، هستند. به طور کلی مکس رویال بلک را می‌توان بهترین هتل آنتالیا برای ماه عسل معرفی کرد.  آدرس هتل مکس رویال بلک: آنتالیا، بلک، خیابان اسکله پلاک 21/14 امتیاز تریپ ادوایزر هتل: 5 از 5 امتیاز بوکینگ هتل: 9.4 از 10 امتیاز گوگل هتل: 4.8 از 5  موقعیت هتل مکس رویال بلک  مکس رویال بلک از هتل های مخصوص ماه عسل آنتالیا  اتاق های هتل مکس رویال بلک، بهترین هتل آنتالیا برای ماه عسل هتل سلکتوم لاکچری (Selectum Luxury) هتل سلکتوم لاکچری 5 ستاره در 4 کیلومتری منطقه بلک آنتالیا واقع شده است. این هتل لوکس، یک پارک آبی با 8 سرسره آبی، استخرهای روباز مختلف، اسپا، 12 زمین تنیس، یک زمین فوتبال کوچک و 10 زمین گلف در محوطه دارد. در ساحل اختصاصی هتل، یک اسکله با تراس آفتابگیر مستقیماً به دریای فیروزه‌ای منتهی می‌شود. در این هتل دیدنی، برنامه‌ها و فعالیت‌های مختلفی برگزار می‌شود که مسافران را برای ساعت‌ها سرگرم می‌کند و باعث می‌شود خاطره خوبی از سفر در ذهنشان ثبت شود. رستوران‌های متنوع مانند استیک‌خانه، سوشی‌بار و رستوران آلاکارته که مختص غذاهای دریایی است، از گزینه‌های صرف غذا در این هتل هستند. خدمات ویژه مهمانان ماه عسل شامل، تزئینات ویژه اتاق، پذیرایی خاص، میوه، شکلات و کیک خوش آمدگویی است. سلکتوم لاکچری یکی از انتخاب‌های خوب میان هتل های ویژه ماه عسل در آنتالیا محسوب می‌شود.  آدرس هتل سلکتوم لاکچری: آنتالیا، بلک، خیابان تاشلیبرون، تاشلیبرون موکیف پلاک 14/2 امتیاز تریپ ادوایزر هتل: 5 از 5 امتیاز بوکینگ هتل: 8.8 از 10 امتیاز گوگل هتل: 4.8 از 5   موقعیت هتل سلکتوم لاکچری  هتل سلکتوم لاکچری  سلکتوم لاکچری، بهترین هتل آنتالیا برای ماه عسل هتل باروت لارا کالکشن (Barut Lara) هتل باروت لارا کالکشن را می‌توان به عنوان بهترین هتل آنتالیا برای ماه عسل انتخاب کرد. این هتل امکانات فوق‌العاده و فضای رویایی را برای مسافران ماه عسل فراهم کرده است. 8 رستوران آلاکارته، استخرهای سرپوشیده و روباز با سرسره‌های آبی، سواحل مخصوص بزرگسالان و اسپا با حمام ترکی از ویژگی‌های باروت لارا است. اتاق‌های بزرگ مجموعه لارا باروت شامل بالکن‌های بزرگ با میز و صندلی برای لذت بردن از مناظر است. برای افراد ورزشکار، زمین تنیس و اسکواش، سالن بدنسازی، مینی گلف و مرکز ورزش‌های آبی نیز در این هتل وجود دارد. کافه‌ها و رستوران‌های لارا باروت، غذاهای بین‌المللی و محلی را چه در فضای داخلی و چه در فضای باز برای مهمانان سرو می‌کنند. امکانات ماه عسل مجموعه لارا باروت در طول اقامت مسافران، آن‌ها را غافلگیر می‌کند. صبحانه در اتاق، خدمات ویژه غذا، آبمیوه، سبد میوه لوکس، راه‌اندازی حمام ویژه، قاب عکس، کارت تبریک، صبحانه در اتاق در روز ورود، سرویس ویژه شام ​​با نور شمع در یک رستوران هتل، یک عکس گرفته شده توسط عکاس هتل و یک قاب طراحی خاص از خدماتی است که این هتل برای مسافران ماه عسل در نظر گرفته است. آدرس هتل باروت لارا: آنتالیا، لارا، گوزلوبا محله، بلوار یاشار سوبوتای، پلاک 30 امتیاز تریپ ادوایزر هتل: 5 از 5 امتیاز بوکینگ هتل: 9.2 از 10 امتیاز گوگل هتل: 4.8 از 5   موقعیت هتل باروت لارا کالکشن  هتل باروت لارا کالکشن، از بهترین هتل های آنتالیا برای ماه عسل  اتاق‌های هتل باروت لارا کالکشن هتل کونکورد دلوکس ریزورت (Concorde De Luxe Resort) هتل کونکورد دلوکس ریزورت در ساحل لارا واقع شده و محوطه‌ای زیبا همراه با استخر، درختان نخل و سرسره‌های آبی دارد. اتاق‌های این هتل، بالکن‌هایی با چشم‌انداز پانوراما از دریای مدیترانه دارند. هتل کنکورد دلوکس 7 رستوران و کافه دارد. رستوران ایتالیایی داوینچی، استیک‌خانه، کافه هاوانا و کافه ساحلی با صندلی‌های آفتاب‌گیر و چشم‌انداز دریا، محیطی خاص را برای صرف غذا به وجود می‌آورند. مهمانان این هتل می‌توانند در ساحل خصوصی شنا یا در زمین تنیس هتل اوقات خود را سپری کنند. اسپا، ماساژ، استخر سرپوشیده، سالن بولینگ و بیلیارد از دیگر تفریحات این هتل هستند.  این هتل برای مهمانان ویژه ماه عسل خدمات متفاوتی را در نظر گرفته است. اتاق خصوصی با جکوزی، شمع، سونا، بشقاب میوه، یک ساعت ماساژ رایگان و تزئینات ویژه اتاق از خدماتی هستند که هتل کنکورد دلوکس در اختیار زوج‌های عاشق قرار می‌دهد و آن را به بهترین هتل آنتالیا برای ماه عسل تبدیل کرده است. آدرس هتل باروت لارا: آنتالیا، کمرازیف خیابان تیسیسلر، پلاک 358/1 امتیاز تریپ ادوایزر هتل: 4.5 از 5 امتیاز بوکینگ هتل: 9.1 از 10 امتیاز گوگل هتل: 4.6 از 5  موقعیت هتل کنکورد دلوکس ریزورت  هتل کونکورد دلوکس ریزورت، از هتل های ویژه ماه عسل در آنتالیا  اتاق های هتل کونکورد دلوکس ریزورت هتل لیماک لارا دلوکس ریزورت (Limak Lara De Luxe Hotel & Resort) هتل لیماک لارا دلوکس در ساحل لارا واقع شده است. این هتل، 4 رستوران آلاکارته و اسپای بسیار مجهز دارد. علاوه بر مهمانانی که برای ماه عسل این هتل را انتخاب کردند، به همه مهمانان هدایای ویژه مانند سبد میوه رایگان در بدو ورود، خدمات اتو رایگان، پیشنهادات ویژه در اسپا و رستوران‌ها اهدا می‌شود. خدمات اسپا در لیماک لارا شامل حمام ترکی، استخرهای سرپوشیده و جکوزی است. برخی از اتاق‌ها جکوزی خصوصی و تراس با منظره دریا دارند.  مهمانان می‌توانند انواع غذاهای بین‌المللی از جمله هندی، تایلندی، ژاپنی، ایتالیایی، مکزیکی و ترکی را در رستوران‌های هتل تجربه کنند. سوئیت‌های مخصوص ماه عسل، قاب عکس، میوه، یک وعده غذا در یکی از رستوران‌های هتل، یک صبحانه در اتاق، این هتل را به یکی از بهترین هتل های آنتالیا برای ماه عسل، تبدیل کرده است. آدرس هتل لیماک لارا دلوکس ریزورت: آنتالیا، آکسو، محله کمرآزی، بلوار یاشار سابوتای، پلاک 360 امتیاز تریپ ادوایزر هتل: 4.5 از 5 امتیاز بوکینگ هتل: 8.4 از 10 امتیاز گوگل هتل: 4.7 از 5   موقعیت هتل لیماک لارا دلوکس ریزورت  لیماک لارا دلوکس ریزورت، بهترین هتل آنتالیا برای ماه عسل  لیماک لارا دلوکس ریزورت هتل تایتانیک دلوکس لارا (Titanic Deluxe Lara) هتل تایتانیک دلوکس لارا گزینه خوبی جهت انتخاب بهترین هتل آنتالیا برای ماه عسل است. اتاق‌های این هتل پنجره‌های بزرگی دارند که مشرف به دریا هستند و هر کدام صندلی های راحتی در بالکن خصوصی خود دارند. این هتل یک استخر روباز عظیم دارد که برای علاقه‌مندان به شنا، یگ ویژگی به شمار می‌آید. از دیگر امکانات هتل، یک زمین فوتبال، 4 زمین تنیس، اسپا، ماساژ و یک زمین بسکتبال است. رستوران‌های متنوع هتل انواع غذاهای بین‌المللی و ترکی را سرو می‌کنند. از خدمات ویژه ماه عسل این هتل می‌توان به اختصاص بهترین اتاق‌ در میان اتاق‌های هم‌ رده، بشقاب میوه در هنگام ورود، کیک و بشقاب دسر ترکی، استفاده از مجموعه امکانات VIP، گل در اتاق، روتختی مخصوص، صبحانه سنتی ترکی در یک روز درخواستی در رستوران ویژه، رزرو رایگان در رستوران ایتالیایی یا  آلاکارته دریایی در یک روز درخواستی، تزئین میز، 20% تخفیف در اسپا، صبحانه قاره‌ای در یک روز درخواستی در اتاق اشاره کرد. آدرس هتل تایتانیک دلوکس لارا: آنتالیا، لارا، گوزلوبا، خیابان لارا توریسم،  امتیاز تریپ ادوایزر هتل: 4.5 از 5 امتیاز بوکینگ هتل: 8.5 از 10 امتیاز گوگل هتل: 4.6 از 5   موقعیت هتل تایتانیک دلوکس لارا  تایتانیک دلوکس لارا، از بهترین هتل آنتالیا برای ماه عسل  تایتانیک دلوکس لارا، بهترین هتل آنتالیا برای ماه عسل کراون پلازا آنتالیا (Crowne Plaza Antalya) هتل کراون پلازا آنتالیا که در امتداد ساحل معروف کنیالتی قرار دارد؛ چشم‌انداز زیبایی از دریای مدیترانه را در اختیار مسافران قرار می‌دهد. این هتل استخرهای سرپوشیده و روباز، اسپای وسیع و وای فای رایگان دارد. در اتاق‌ها، مهمانان می‌‎توانند از بالکن منظره دریا را تماشا کنند. در برخی از اتاق‌های مجلل کرون پلازا، فضای نشیمن و وان آبگرم نیز وجود دارد. کرون پلازا آنتالیا سه رستوران دارد که صبحانه بوفه و غذاهای ترکی و بین المللی را سرو می‌کنند. مرکز تناسب اندام پیشرفته، مرکز اسپا با سونا فنلاندی، حمام ترکی و روسی از دیگر امکانات کراون پلازا هستند. مسافرانی که برای گذراندن ماه عسلشان این هتل را انتخاب می‌کنند، اقامت در سوئیت‌های ماه عسل را ترجیح می‌دهند. تزئینات اتاق، ظرف میوه و دیگر خدمات ویژه برای زوجین، کراون پلازا را به یکی از بهترین هتل های آنتالیا برای ماه عسل تبدیل کرده است. آدرس هتل کراون پلازا آنتالیا: آنتالیا، کنیالتی، گورسو، بلوار آکدنیز،  امتیاز تریپ ادوایزر هتل: 4.5 از 5 امتیاز بوکینگ هتل: 8 از 10 امتیاز گوگل هتل: 4.3 از 5  موقعیت هتل کراون پلازا آنتالیا  هتل کراون پلازا آنتالیا، از هتل های مخصوص ماه عسل آنتالیا  هتل کراون پلازا آنتالیا هتل‌های خاص برای ماه عسل در آنتالیا اگر به دنبال خدمات تجملی و لوکس نیستید و ترجیح می‌دهید ماه عسلتان را در هتل‌های خاص و دیدنی با امکانات متوسط بگذرانید، هتل‌های خاص آنتالیا بهترین گزینه برای شما خواهند بود. این هتل‌‎ها وسعت، خدمات و زرق‌و‌برق مجموعه‌های بزرگ و لوکس را ندارند؛ اما به معنای واقعی زیبا و خاص هستند و اقامت در آن‌ها می‌تواند به بهترین خاطره زندگی مشترکتان تبدیل شود. در ادامه تعدادی از این هتل های مناسب ماه عسل آنتالیا را به صورت مختصر معرفی می‌کنیم. راهنمای کامل سفر به آنتالیا هتل پودینگ مارینا (Puding Marina Hotels) هتل چهار ستاره پودینگ در قلب منطقه قدیمی شهر آنتالیا، کاله ایچی، واقع شده و 6 عمارت تاریخی، یک استخر روباز و یک کافه در کنار استخر دارد. موقعیت مکانی این اقامتگاه به نحوی است که منظره بی‌نظیری از کوه‌ها و دریای مدیترانه را در اختیار مسافران قرار می‌دهد. اتاق‌های این هتل با طراحی شیک امکانات مناسب و کافی دارند. در این هتل، روز خود را با صبحانه بوفه‌ای که در رستوران و کافه سرو می شود، آغاز می‌کنید. هتل پودینگ همچنین محوطه و باغ زیبایی دارد که می‌توانید در منظره زیبای آن عکاسی کنید. تزئینات اتاق و پذیرایی برای مسافران ماه عسل از خدمات این هتل است.  آدرس هتل پودیگ مارینا: آنتالیا، سلچوک، کوچه مرمرلی، پلاک 17 امتیاز تریپ ادوایزر هتل: 4 از 5 امتیاز بوکینگ هتل: 8.6 از 10 امتیاز گوگل هتل: 4.4 از 5  موقعیت هتل پودینگ آنتالیا  هتل پودینگ آنتالیا از هتل های مخصوص ماه عسل آنتالیا  اتتق‌های هتل پودینگ آنتالیا هتل مدیترا آرت (Mediterra Art Hotel)  اگر می‌خواهید در دوران ماه عسل، از استرس زندگی شهری دور شوید، در حالی که میان خانه‌های قدیمی که با دیوارهای بلند احاطه شده‌اند قدم بزنید و سفری لذت بخش را تجربه کنید، اقامت در هتل چهار ستاره مدیترا آرت این امکان را در اختیارتان قرار می‌دهد. هتل مدیترا آرت با 26 اتاق، 9 اتاق دلوکس، 1 سوئیت سوپر لوکس و 16 اتاق استاندارد پذیرای شما است. رستوران سرپوشیده و روباز هتل انواع غذاهای بین‌المللی و سنتی را سرو می‌کنند. همچنین فضای تاریخی و استخر مجموعه خاطره‌ای شیرین از ماه عسل را در ذهن شما ثبت می‌کنند. تزئینات اتاق و پذیرایی ویژه از جمله خدمات این هتل برای مسافران ماه عسل است. آدرس هتل مدیترا آرت: آنتالیا، کلینچارسلان، کوچه ظفر، پلاک 5 امتیاز تریپ ادوایزر هتل: 4 از 5 امتیاز بوکینگ هتل: 7.4 از 10 امتیاز گوگل هتل: 3.5 از 5   موقعیت هتل مدیترا آرات  هتل مدیترا آرت از هتل های ویژه ماه عسل در آنتالیا  هتل مدیترا آرت هتل تووانا (Tuvana Hotel)  اتاق‌ها هتل چهار ستاره تووانا، با کفپوش چوبی و مبلمان ساخته شده از چوب بلوط و کاج تزئین شده‌اند. آنها مجهز به وای فای رایگان، تلویزیون ماهواره‌ای و دی وی دی پلیر هستند. برخی از اتاق‌ها بالکن نیز دارند. صبح‌ها در هتل، بوفه صبحانه بسیار جذابی سرو می‌شود. رستوران سراسر (Seraser) در این هتل غذاهای بین المللی و ترکی تهیه شده از مواد اولیه تازه را برای مسافران سرو می‌کند. مهمانان می‌توانند در باغی که پر از درختان پرتقال و آلو است، عکاسی کنند. هتل تووانا در 4 ساختمان، در یک کوچه سنگ‌فرش زیبا واقع شده است. خدمات ویژه ماه عسل این هتل به تزئین اتاق و پذیرایی میوه محدود می‌شود، اما در عوض مهمانان می‌توانند در فضای دلنشین آن خاطره سازی کنند.  آدرس هتل تووانا: آنتالیا، کلینچارسلان، کوچه ظفر، پلاک 5 امتیاز تریپ ادوایزر هتل: 4.5 از 5 امتیاز بوکینگ هتل: 8.5 از 10 امتیاز گوگل هتل: 4.4 از 5  موقعیت هتل تووانا   هتل تووانا  هتل تووانا، از هتل های مناسب ماه عسل آنتالیا سخن آخر انتخاب بهترین هتل آنتالیا برای ماه عسل شاید کمی دشوار به نظر برسد، اما آنتالیا مملو از هتل‌های مناسب برای این دوران شیرین از زندگی است. در این مطلب تنها تعدادی از بهترین هتل‌ها را معرفی کردیم تا با اطلاعات بیشتر و دید بهتر، تصمیم خود را برای رزرو بگیرید. باز هم مانند همیشه، همه چیز بستگی به سلیقه و علایق شما و همسرتان دارد. اگر علاقه دارید ماه عسل لوکس و متفاوتی را تجربه کنید؛ انتخااب میان هتل‌های پنج ستاره آنتالیا برای شما بهترین گزینه خواهد بود، اما اگر آرامش، فضاهای باستانی و زیبا و امکانات متوسط اما لذت‌بخش برای شما جذاب‌تر است، بوتیک هتل‌های آنتالیا و هتل‌های منطقه کاله ایچی یا شهر قدیمی آنتالیا، بهترین انتخاب هستند.  اگر قصد دارید تور نوروزی آنتالیا را برای ماه عسلتان انتخاب کنید، زودتر تصمیم گرفته و اقدام به رزرو کنید، چون این هتل‌ها در زمان نوروز شلوغ می‌شوند و ممکن است شانس اقامت در هتل مورد نظرتان را از دست بدهید. پیشنهاد می‌کنیم اگر تجربه گذراندن دوران ماه عسل در یکی از هتل‌های آنتالیا را داشته‌اید، برای راهنمایی زوج‌هایی که در تصمیم‌گیری مردد هستند و کمی در این‌باره تردید دارند؛ نظرات خود را در قسمت مربوط به این مطلب درج کنید.   تألیف: تیم نویسندگان لست‌سکند
https://lastsecond.ir/blog/7661-10-luxurious-shopping-malls-world,اگر در این مراکز خرید لوکس نتوانستید خرید کنید، حداقل در آن‌ها گشت بزنید! +تصاویرهر کدام از ما برای جست‌وجوی «گرانترین مرکز خرید جهان» دلیل خاصی داریم که شاید ویترین‌گردی، متداول‌ترین آن باشد؛ زیرا قیمت‌های سربه‌فلک کشیده در گرانترین پاساژهای دنیا، بسیار بیشتر از محتویات جیب ما است. با این حال هر سال میلیون‌ها نفر از این مجتمع‌ها دیدن می‌کنند تا علاوه بر ویترین‌گردی، رقابت برند‌ها را ببینند، از معماری و محصولات لوکس این مراکز عکس بگیرند یا حتی در جشنواره‌ها و مراسم مراکز خرید شرکت کنند. در این بین، شاید هم عده‌ای دائم در حال سفر خارجی باشند و بخواهند مروری بر لیست لوکس ترین مراکز خرید جهان بیندازند تا در فرصت مناسب از آن‌ها دیدن کنند. در این مطلب از مجله گردشگری لست‌سکند، ضمن ردیف کردن لیستی از گرانترین مراکز خرید دنیا، حقایقی جالب از هر یک می‌گوییم. علاوه بر آن، اطلاعات مهمی مثل آدرس و ساعت کاری را هم می‌آوریم تا اگر راهتان به هر کدامشان خورد، چند ساعتی را در صرف بازدیدشان کنید و با تماشای لوکس‌ترین محصولات دنیا در آن‌ها با بهترین برندها هم آشنا شوید. آنچه در ادامه مطلب خواهید خواند  15. مرکز خرید شانگری لاپلازا (Shangari-La Plaza)14. مرکز خرید امارات (Mall of the Emirates)13. مرکز خرید بورلی سنتر (Beverly Center)12. مرکز خرید گراند کانال (Grand Canal)11. پاساژ مرکز پست ملبورن (Melbourne’s GPO)10. مرکز خرید وست ادمونتن (West Edmonton)9. مرکز خرید آمریکا مال (Mall of America)8. مرکز خرید ویلاجیو (Villagio Mall)7. مرکز خرید گالریا (The Galleria)6. مرکز خرید میوسی کا 11 (K11 Musea)5. گالری لافایت پاریس (Galeries Lafayette)4. مرکز خرید جی یو ام کیتای گورود (GUM Kitai-Gorod)3. دبی مال (The Dubai Mall)2. سیام پاراگون (Siam Paragon)1. مرکز خرید هرودز (Harrods) 15. مرکز خرید شانگری لاپلازا (Shangari-La Plaza) یکی از لوکس‌ترین مراکز خرید آسیا واقع در ماندالویونگ فیلیپین است. این مرکز، در سال 1991 افتتاح شد و بیش از 300 فروشگاه در 8 طبقه اصلی و 10 طبقه در بال شمالی خود دارد. تعداد زیادی از برندهای تجاری لوکس، رستوران‌های محلی و بین‌المللی، در این مرکز خرید قرار دارند. فروشگاه روستان (Rustan) واقع در این مرکز، بسیاری از برندهای پرطرفدار بوتیک را دارد که اجناسش را در 4 طبقه به نمایش می‌گذارد. ساعت کاری مرکز خرید شانگری لاپلازا: 10:00 تا 21:00 آدرس مرکز خرید شانگری لاپلازا: فیلیپین، مانیل، ماندالیونگ، بلوار شاو (Shaw)  موقعیت مرکز خرید شانگری لاپلازا   مرکز خرید شانگری لاپلازا 14. مرکز خرید امارات (Mall of the Emirates) امارات مال در سال 2005 نگینی در نقشه دبی شد و به عنوان یکی از پیشتازان مرکز خریدهای مدرن در جهان، خوش درخشید. امارات مال نخستین مرکز خرید در خاورمیانه است که در داخل خود پیست اسکی و پارک برفی به نام اسکی دبی (Ski Dubai) دارد. این مرکز خرید، یک ساختمان 4 طبقه است و بیش از 700 فروشگاه را در طبقات خود جای‌داده است. در سال 2013، امارات مال یک پروژه توسعه چند مرحله‌ای به ارزش یک میلیارد درهم، معادل 274 میلیون دلار آمریکا را اعلام کرد.این مرکز خرید در سال 2013  هم در رتبه هفتم بزرگ‌ترین مراکز خرید جهان قرار گرفت. امارات مال همچنین یک نمایندگی از هتل پنج ستاره Kempinski دارد. اگر در تور دبی ثبت‌نام کرده‌اید، فرصت بازدید این جاذبه را از دست ندهید.  ساعت کاری امارات مال: 10:00 تا 00:00، جمعه‌ها 10:00 تا 23:00 آدرس امارات مال: دبی، خیابان شیخ زاید، خیابان البرشا  موقعیت مرکز خرید امارات مال  امارات مال 13. مرکز خرید بورلی سنتر (Beverly Center) بورلی سنتر لس‌‌آنجلس هم یکی از لوکس ترین مراکز خرید جهان محسوب می‌شود. این مرکز، سازه‌ای 8 طبقه و یکپارچه است که بیش از 160 فروشگاه و بوتیک را در خود جای‌ داده است. در این مجتمع، بیش از 160 برند تجاری مانند هوگو باس، لویی ویتون و گوچی و بسیاری دیگر به فروش می‌رسند. این مرکز، حضور فرهنگی پررنگی در تلویزیون و فیلم‌های آمریکایی دارد. بورلی سنتر در سال 1982 افتتاح شد و در آن زمان، تنها مکانی در آمریکا بود که 14 سالن سینما داشت. پشت‌بام بورلی نیز یک‌ چشم‌انداز وسیع از هالیوود هیلز، مرکز شهر لس‌آنجلس و لس‌آنجلس بخش غربی لس‌آنجلس دارد.  ساعت کاری مرکز خرید بورلی سنتر: 10:00 تا20:00 و یکشنبه‌ها 11:00 تا 18:00 آدرس مرکز خرید بورلی سنتر: لس‌آنجلس، بلوار بورلی  موقعیت مرکز خرید بورلی سنتر  نمای بیرونی بورلی سنتر 12. مرکز خرید گراند کانال (Grand Canal) نام لاس وگاس همه را به یاد هتل‌های لوکس و انواع‌واقسام تفریحات می‌اندازد. مرکز خرید گراند کانال نیز از این قاعده مستثنا نیست. این مرکز خرید لوکس، در داخل هتل ونشین (Venetian) قرار دارد. گرند کانال در سال 1991 افتتاح شد، در داخل آن کانال‌های آبی ساخته شده است که مردم از طریق آن‌ها و به‌وسیله قایق، می‌توانند به اطراف مرکز خرید بروند و یک تجربه رمانتیک و رویایی داشته باشند. در گراند کانال، انواع برندهای سرشناس صنعت مد به چشم می‌خورد. خرید، ویترین‌گردی و قایق‌سواری، تنها جذابیت این مجتمع نیست. در سراسر این مرکز خرید، روزانه اجراهای زنده هم وجود دارند و قابل‌ذکر است که سالانه بیش از 25 میلیون بازدیدکننده در این مرکز خرید قدم می‌زنند. این آمار در بین مراکز خرید آمریکا کم‌تکرار است. برخی برندهای تجاری مشهور در گراند کانال عبارت‌اند از: تیلور و سفورا و بنانا ریپابلیک. ساعت کاری مرکز خرید گراند کانال: 10:00 تا 21:00 آدرس مرکز خرید گراند کانال: خیابان دکتر کروگر در لاس وگاس  موقعیت مرکز خرید گرند کانال  قایق سواری در گراند کانال 11. پاساژ مرکز پست ملبورن (Melbourne’s GPO) با یک نگاه به تصویر این مرکز خرید، درمی‌یابید که در یک ساختمان قدیمی ساخته شده است. ماجرا از این قرار است که در سال 2004، استرالیایی‌ها ساختمان قدیمی پست ملبورن را بازسازی کرده‌اند تا یکی از مدعیان گرانترین مرکز خرید جهان را دایر کنند. معماری این مجتمع به دوران ملکه ویکتوریا مربوط است و طراحی داخلی آن شما را شگفت‌زده می‌کند. حتی پس از بازسازی مجدد آن به طراحی داخلی و سبک ساختمان هیچ آسیبی وارد نشده است. این ساختمان کلاسیک که اداره پست شهر بوده، در سال 1867 ساخته‌ شده است و در فهرست سازمان میراث فرهنگی به ثبت رسیده است. در حال حاضر، اداره پست به یک مکان در نزدیکی این مرکز خرید منتقل شده. امروزه این مرکز، خانه بسیاری از خرده‌فروشی‌ها و برندهای تجاری لوکس سراسر جهان است. ساعت کاری پاساژ مرکز پست ملبورن: 10:00 تا 19:00 آدرس پاساژ مرکز پست ملبورن: ملبورن استرالیا، خیابان الیزابت موقعیت مرکز خرید مرکز پست ملبورن  معماری کلاسیک مرکز پست ملبورن 10. مرکز خرید وست ادمونتن (West Edmonton) از سال 2015، مرکز خرید وست ادمونتن در آلبرتای کانادا، بزرگ‌ترین مرکز تجاری در آمریکای شمالی است. در فضای تجاری این ساختمان سه‌ طبقه، 800 فروشگاه و سرویس‌های خدماتی قرار دارد. جدا از اینکه وست ادمونتن یکی از گرانترین مراکز خرید دنیا است، یک پارک سرپوشیده بزرگ و بزرگترین پارک برفی را هم دارد. جاذبه‌های دیگر آن عبارت‌اند از: 18 زمین گلف کوچک، یک سالن سینما و یک سالن بولینگ. علاوه بر تمام این‌ها، وست ادمونتن دارای مناطق مسکونی مانند: خیابان بوربن، بلوار اروپا و محله چینی است. از فروشگاه‌های لوکس این مرکز هم می‌توانیم به هوگو باس اشاره کنیم. یکی از ویژگی‌های مهم لوکس ترین مراکز خرید جهان، بزرگی آن است. وست ادمونتن از نظر وسعت، حرف‌های زیادی برای گفتن دارد. جمعیتی که از این مرکز خرید بازدید می‌کنند، فراتر از حد تصور است؛ کافی است اشاره کنیم بزرگترین پارکینگ جهان با ظرفیت 20 هزار خودرو، از امکانات مهم وست ادمونتن است. همچنین بیش از 24000 فروشنده و کارمند در آن مشغول به کارند. تا سال 2004 این مرکز خرید، بزرگترین مجموعه تجاری‌تفریحی در جهان بود. ساعت کاری مرکز خرید وست ادمونتن: 10:00 تا 21:00 و یکشنبه‌ها 11:00 تا 18:00 آدرس مرکز خرید وست ادمونتن: کانادا، آلبرتا، غرب ادمونتون  موقعیت مرکز خرید وست ادمونتن  مرکز تفریحی‌تجاری وست ادمونتن 9. مرکز خرید آمریکا مال (Mall of America) آمریکا مال از سال 2015 تاکنون، بزرگ‌ترین مرکز خرید در ایالت متحده آمریکا است. به طوری که بیش از 32 هواپیمای بویینگ 747 در آن جا می‌شوند. همچنین این مرکز خرید، رتبه یک در تجربه خرید لوکس آمریکا را دارد. خیلی از گردشگران، آمریکا مال را از گرانترین پاساژهای دنیا می‌دانند. جاذبه‌های تفریحی آمریکا مال، بی‌رقیب هستند و برای یک بازدید درست‌وحسابی از همه آن‌ها به بیش از 60 ساعت زمان نیاز دارید. این جاذبه‌های تفریحی عبارتند از: پارک ملی نیکلدون، غواصی، بزرگ‌ترین پارک سرپوشیده جهان، اکوتریوم سی لایف، محوطه لگو و مرکز شبیه‌سازی پرواز که در این بین، محوطه لگوی آمریکا مال، طولانی‌ترین جاذبه‌ی آن است. بد نیست به این نکته جالب اشاره کنیم که از هر 10 نفری که به این مرکز خرید می‌روند، 4 نفرشان توریست است. برخی از فروشگاه‌های قابل‌توجه این مرکز عبارتند از: هارد راک کافه (Hard Rock Cafe) ، فروشگاه وریزون (Verizon destination store)، اپل استور (Apple store)، فروشگاه مایکروسافت (Microsoft store) ، فروشگاه عروسک‌های دخترانه آمریکایی (American Girl Doll Store) و سیاره هالیوود (Planet Hollywood). ساعت کاری مرکز خرید آمریکا مال: 11:00 تا 20:00 آدرس مرکز خرید آمریکا مال: ایالت مینسوتا، شهر مینیاپولیس  موقعیت مرکز خرید آمریکا مال  بخشی از مرکز خرید آمریکا مال 8. مرکز خرید ویلاجیو (Villagio Mall) ویلاجیو هم یکی از لوکس ترین مراکز خرید جهان است که در دوحه قطر ساخته شده است. این مرکز خرید در سال 2006 افتتاح‌ شد و برندهای تجاری و فروشگاه‌های لوکس بسیاری را در خود جای داد. طراحی داخلی ویلاجیو برگرفته از یک طرح ایتالیایی است. از سایر جاذبه‌های این مرکز می‌توانیم به پارک سرپوشیده معروفی مثل گاندولانیا (Gondolania) اشاره کنیم. در این پارک زمین‌یخ بازی اسکیت گاندولانیا واقع شده، یکی از دو زمین هاکی روی یخ در قطر، جایی که محل برگزاری لیگ هاکی روی یخ قطر و مسابقات قهرمانی دزرت کاپ (Desert Cup) است. این مرکز همچنین شامل کانال‌های آبی است و قایق‌هایی به‌عنوان وسیله نقلیه در آنجا وجود دارند، در طول قایق‌سواری منظره شگفت‌انگیزی را شاهد خواهید بود. ویلاجیو یکی از لوکس‌ترین مراکز خریدی است که می‌توانید در هنگام سفر به قطر تجربه کنید. ساعت کاری مرکز خرید ویلاجیو: یکشنبه تا چهارشنبه 9:00 تا 22:00 و بقیه روزها 9:00 تا 23:00 آدرس مرکز خرید ویلاجیو: قطر، دوحه، خیابان الواب  موقعیت مرکز خرید ویلاجیو   فضای دلنشین مرکز خرید ویلاجیو 7. مرکز خرید گالریا (The Galleria) گالریا فقط جزو لوکس ترین مراکز خرید جهان نیست، بلکه یکی از قدیمی‌ترین آن‌ها هم هست. اگر تور اروپا خریده‌اید حتما این مرکز خرید را در لیست خود بگنجانید. از خرده‌فروشان و فروشگاه‌های لوکس گرفته تا کلکسیون جواهرات، محصولات مد و موسسه طراحی لباس زنانه همگی در این مجتمع موجود هستند. به جز محتویات مجتمع و ارزش تاریخی آن، معماری گالریا هم جلب توجه بسیاری دارد. این سبک معماری بین سال‌های 1865 تا 1877، در مجتمع گالریا اجرا شد. گالریا 4 طبقه دارد که بوی خوش کافه‌هایش در آن پیچیده است. حتی نام این مرکز خرید، الهام‌بخش بسیاری از لوکس‌ترین و گرانترین مراکز خرید دنیا شده است و مجتمع‌های بسیاری را می‌بینید که «گالریا» نام دارند. ساعت کاری مرکز خرید گالریا: 10:00 تا 20:00 آدرس مرکز خرید گالریا: ایتالیا، میلان، خیابان ویا سانترا رادگوندا  موقعیت مرکز خرید گالریا  مرکز خرید گالریا 6. مرکز خرید میوسی کا 11 (K11 Musea) سفر به هنگ‌ کنگ بهترین فرصت برای سر زدن به یکی از لوکس ترین مراکز خرید جهان به نام میوسی کا 11 است. بیش از 100 معمار بین‌المللی پس از یک دهه تلاش، در سال 2019 شاهکاری را ساختند که از نظر خدمات و محتویات کم‌نظیر است. عظمت این مرکز خرید، اوج خلاقیت، نوآوری، فرهنگ و ظرافت را به چشمان شما هدیه می‌کند. فروشگاه‌های این مجموعه محصولات فرهنگی، هنری و تاریخی بسیاری را می‌فروشند، به همین دلیل، حتی اگر قصد خرید ندارید، میوسی کا 11 را یک موزه بدانید و با تماشای ویترین‌هایش سرگرم شوید. میوسی کا 11، از 10 طبقه تشکیل شده که در معماری آن از ورقه‌های درخشان فلزی و چوب به بهترین شکل ممکن استفاده شده است. خلاصه بگوییم، همه چیز در اینجا برق می‌زند؛ خصوصاً اگر به بخش‌ جواهرات آن بروید. به دلیل وجود محصولات بسیار خاص و هنری در این مرکز خرید، بسیاری از گردشگران، آن‌ را گرانترین مرکز خرید جهان می‌دانند.  طراحان میوسی کا 11 با طراحی دیوارهای سبزی که در مجموع  5 هزار متر مربع وسعت دارند، دِین خود را به محیط‌زیست و طبیعت ادا کرده‌اند. ساعت کاری مرکز خرید میوسی کا 11: 10:00 تا 22:00 آدرس مرکز خرید میوسی کا 11: هنگ کنگ، محله تسیم شا تسوی، جاده سالیسبوری  موقعیت مرکز خرید میوسی کا 11  فضای لوکس مرکز خرید میوسی کا 11 هنگ کنگ 5. گالری لافایت پاریس (Galeries Lafayette) وقتی از گرانترین بوتیک جهان حرف می‌زنیم، (Louis Vuitton) نامی است که حسابی سروصدا می‌کند و در این مرکز خرید، شعبه دارد؛ اما اگر صرفاً مجتمع‌های لوکس و بزرگ مدنظرتان باشد هم، گالری لافایت پاریس گزینه خوبی است. این مجموعه در سال 1912 تاسیس شد و وسعت امروزی آن به 69 هزار متر مربع می‌رسد. اگرچه این پاساژ در لیست گرانترین مراکز خرید دنیا قرار دارد؛ اما بد نیست اشاره کنیم که دامنه وسیعی از انواع برند و قیمت در آن وجود دارد و تقریباً با هر بودجه‌ای سازگار است.  سقف بزرگ گنبدی شکل لافایت، نمایی زیبا به پاریس بخشیده و قطعاً این زیبایی آن را به یکی از توریستی ترین مراکز شهر تبدیل کرده است. هر هفته مغازه های این مرکز خرید فشن شوهایی را برای گردشگران تور فرانسه دارند. همه این ویژگی‌های لافایت پاریس، در یک جا گردهم آمده‌اند تا بهشتی را برای علاقه‌مندان موضوعاتی مثل گرانترین بوتیک جهان فراهم آورند. به دلیل موقعیت مرکزی این مجتمع، با وسایل نقلیه عمومی به راحتی می‌توانید به آن دسترسی داشته باشید. ساعت کاری مرکز خرید لافایت: 9:30 تا 20:30 یکشنبه، 11:00 تا 20:00 آدرس مرکز خرید لافایت: فرانسه، پاریس، بلوار اوسمان   موقعیت مرکز خرید لافایت پاریس  فضای دلنشین مرکز خرید لافایت پاریس 4. مرکز خرید جی یو ام کیتای گورود (GUM Kitai-Gorod) داستان ساختن این مرکز خرید در سال 1893 ریشه دارد. در آن زمان، قرار شد در روسیه، بزرگ‌ترین و گرانترین مرکز خرید جهان ساخته شود. از آن‌جایی که این مرکز خرید در مرکز شهر مسکو قرار دارد، از طریق آن می‌توانید به بسیاری از جاهای دیدنی مسکو دسترسی داشته باشید. این ساختمان از سه طبقه و یک زیرزمین تشکیل شده است که همگی ردیفی طولانی از مغازه‌ها را در خود جای داده‌اند که در مجموع، مساحتشان به 73 هزار متر مربع می‌رسد. همه اجناس 150 فروشگاهی که در این مرکز خرید هستند، لوکس محسوب می‌شوند و به همین دلیل، بسیاری از گردشگران مرکز خرید جی یو ام را گرانترین مرکز خرید جهان می‌دانند. ساعت کاری مرکز خرید جی یو ام: 10:00 تا 22:00 آدرس مرکز خرید جی یو ام: روسیه، مسکو، میدان سرخ  موقعیت مرکز خرید جی یو ام کیتای گورود  جی یو ام کیتای گورود، از گرانترین پاساژهای دنیا 3. دبی مال (The Dubai Mall) دبی مال بزرگ‌ترین مرکز خرید در جهان، یکی از بهترین جاهای دیدنی دبی و خانه بیش از 1200 فروشگاه است. مساحت دبی مال هم مرز 11 هکتار را رد می‌کند. همچنین این مرکز، عنوان پربازدیدترین مرکز خرید جهان را با بیش از 80 میلیون بازدیدکننده در سال یدک می‌کشد. افتتاح دبی مال چندین بار به تأخیر افتاد تا در نهایت در 4 نوامبر 2008 با ظرفیت پارکینگ بیش از 14000 ماشین افتتاح شد. دبی مال خانه بسیاری از لوکس‌ترین برندهای تجاری جهان مانند رولکس (Rolex) ،کنلی (Canali)، ریوالی (Revoli ) و بسیاری دیگر است. از آن‌جایی که دبی مال با برج خلیفه فاصله زیادی ندارد، خواه‌نا‌خواه در بازدیدتان از این مقصد، فرصت زیادی برای تجربه تفریحات دبی خواهید داشت. همچنین اگر قرار است در نوروز از دبی دیدن کنید، احتمالاً گرمای هوا از چالش‌های سفرتان باشد؛ بنابراین بازدید از مراکز خرید شما را از این مشکل نجات می‌دهد. ساعت کاری دبی مال: 10:00 تا 00:00 و روزهای جمعه، شنبه و یکشنبه تا 1:00  آدرس دبی مال: دبی، جاده فایننشال سنتر قیمت تور نوروزی دبی موقعیت مرکز خرید دبی مال  2. سیام پاراگون (Siam Paragon) اگر تور نوروزی تایلند را خریده‌اید، بد نیست حال‌وهوای خرید عید را با خود به این کشور ببرید. زیرا برخی از لوکس ترین مراکز خرید در جهان، در تایلند هستند که سیام پاراگون در بانکوک، یکی از آن‌هاست. در این مرکز خرید، چند سالن سینما، برندهای مطرح جهان، غذای بین‌المللی و در مجموع بیش از 250 فروشگاه را میبینید که در 4 طبقه تقسیم شده‌اند. در هر طبقه اول این مرکز خرید، انواع برند لباس را خواهید دید، طبقه دوم و سوم هم لوازم خانگی بیش از هر چیز دیگری به چشم می‌خورد. در طبقه چهارم این مجتمع غذاهای رنگارنگ از سراسر جهان جلب توجه می‌کند و در آن می‌توانید انواع غذای بین‌المللی را امتحان کنید. در طبقه پنجم سیام گاراگون نیز باید خود را برای یک تفریح تمام عیار آماده‌ کنید، زیرا در این طبقه علاوه بر سینما، چند سالن بازی بولینگ و بازی‌های دیجیتال وجود دارد. ساعت کاری مرکز خرید سیام پاراگون: 10:00 تا 22:00 آدرس مرکز خرید سیام پاراگون: مرکز شهر بانکونک، منطقه پاتوم وان  موقعیت مرکز خرید سیام پاراگون  ورودی مرکز خرید سیام پاراگون 1. مرکز خرید هرودز (Harrods) مرکز خرید هرودز، یکی از بزرگ‌ترین مراکز خرید در انگلیس و اروپا است که وسعتی بالغ بر 2 هکتار دارد. در این مجتمع 330 فروشگاه، پر از اجناس لاکچری، جای گرفته است. اگر می‌خواهید گرانترین بوتیک جهان و انواع جواهر فروشی را که نمونه آن‌ها را در زندگی‌تان ندیده‌اید یکجا ببینید، حتماً به این فروشگاه سر بزنید. وقتی لندن خودش را برای کریسمس آماده می‌کند، روزانه 300 هزار نفر روانه این مرکز خرید می‌شوند. این حجم از شلوغی و محبوبیت هرودز، فقط برای اجناس و مغازه‌هایش نیست، بلکه تاریخ لندن، 150 سال خاطره را در راهروهای این پاساژ به جا گذاشته است. همچنین اگر بخواهید در انگلیس غذای بین‌المللی را تست کنید، یکی از بهترین گزینه‌های شما این مرکز خرید است زیرا در آن حدود 21 غذاخوری است که از غذای شرقی گرفته تا خاورمیانه سرو می‌شود. ساعت کاری مرکز خرید هرودز: 11:00 تا 20:00 آدرس مرکز خرید هرودز: لندن، خیابان برامپتون، خیابان هنز  موقعیت مرکز خرید هرودز  مرکز خرید هرودز سخن آخر مراکز خریدی که در این متن معرفی کردیم، تقریباً تمام قاره‌های این کره خاکی را در بر می‌گیرد. بنابراین اگر اهل جهانگردی باشید، فرصت بازدید حداقل یک یا 2 مورد از آن‌ها برای شما مهیا خواهد شد. فراموش نکنید که بسیاری از موارد این لیست، علاوه بر اینکه مرکز خرید هستند، از مراکز تفریحی به‌نام شهرهای مختلف هم به شمار می‌روند و حتی اگر اهل بازارگردی هم نباشید، در این اماکن به شما خوش می‌گذرد. ضمن اینکه، یکی از بهترین راه‌های آشنایی با فرهنگ مردم شهرهای مختلف بازدید از مراکز خرید آن‌هاست. اگر با خواندن موارد این لیست به فکر بازدید از لوکس ترین مراکز خرید جهان افتاده‌اید، لازم نیست راه دوری بروید، کافیست در تور دبی اسفند نام‌نویسی کنید تا در کمتر از یک ماه آینده، به دو مورد از مراکز این لیست سر بزنید. درصورتی‌که خاطره‌ای از هر یک از مراکز خریدی که این لیست معرفی کردیم دارید، می‌توانید تجربیاتتان را از طریق قسمت نظرات، با سایر کارکنان لست سکند به اشتراک بگذارید.   تألیف: تیم نویسندگان لست‌سکند 
https://lastsecond.ir/blog/4783-best-islands-in-spain,زیباترین جزایر اسپانیا را بشناسیدجزایر اسپانیا در مقایسه با بسیاری از جزایر دیگر دنیا، معروف‌تر هستند و مقصد تعداد زیادی از گردشگران در سرتاسر جهان‌اند. بکر بودن جزایر اسپانیا و منظره‌های زیبایی که این جزیره‌ها با ترکیب آب‌های زلال، سواحل و صخره‌های آتشفشانی ساخته‌اند، بسیار دیدنی است. همین موارد، گردشگران پرشماری را وسوسه می‌کند تا بخواهند با تور اسپانیا، سری به این جزایر زیبا و شگفت‌انگیز بزنند. در این مطلب از مجله لست‌سکند، با هم به سراغ بهترین جزایر اسپانیا می‌رویم و زیباترین جزایر اسپانیا را بررسی می‌کنیم. هرکدام از این جزیره‌ها، ویژگی‌ها و خصوصیاتی دارند که برای گردشگران و کسانی که می‌خواهند برنامه‌ریزی دقیق‌تری کنند، اهمیت بیشتری پیدا می‌کنند. با این حال، اگر قصد سفر به جزایر اسپانیا را هم ندارید، پیشنهاد می‌کنیم با خواندن این مطلب، اطلاعات جالبی را از جزایر اسپانیا به‌دست آورید. آنچه در ادامه مطلب خواهید خواند  جزیره مایورکا (Majorka Island یا Mallorca Island)جزیره تنریف (Tenerife Island)جزیره گران کاناریا (Gran Canaria Island)جزیره فوئرته ونتورا (Fuerteventura Island)جزیره لانزاروته (Lanzarote Island)جزیره ایبیزا (Ibiza Island)جزیره مینورکا (Minorca Island)جزیره فورمنترا (Formentera Island)جزیره لاپالما (La Palma Island)جزیره ال هیرو (El Hierro Island)جزیره لا گومرا (La Gomera Island) جزیره مایورکا (Majorka Island یا Mallorca Island) جزایر مایورکا در اسپانیا از بزرگ‌ترین جزایر در میان مجمع‌الجزایر بالئاری هستند. مایورکا جزیره ای در شرق اسپانیا است که به‌خاطر داشتن اقامتگاه‌های ساحلی، کوه‌های سنگ آهکی و غارهای زیبا و در مجموع طبیعتی که دارد، مشهور شده است. همین طبیعت زیبا و منظره‌هایی که از امتداد سواحل و آب زلال دریای بالئاری کشیده شده، تصویر مایورکا را به‌عنوان یک نماد روی کارت پستال‌ها ثبت کرده است. علاوه بر مواردی که نام بردیم، سازه‌هایی در این ‏جزیره دیده می‌شوند که چهره قدیمی خود را حفظ کرده‌اند و با سبکی که دارند، بر جذابیت جزیره اضافه کرده‌اند. پایتخت این جزیره شهر پالما است که ‏کلیسای جامع قرن 13 از جاذبه‌های دیدنی آن به حساب می‌آید. افزون بر جاذبه‌های این جزیره، باید به تفریحات آن مانند قایق‌سواری، گلف، جشنواره سالانه موسیقی و...، هم اشاره کنیم.  موقعیت دقیق جزیره مایورکا روی نقشه  نمایی زیبا از جزیره مایورکا  آب‌های لاجوردی جزیره مایورکا جزیره تنریف (Tenerife Island) تنریف بزرگ‌ترین جزیره در میان هفت جزیره اصلی جزایر قناری و از بهترین جاهای دیدنی اسپانیا است. تنریف، جاذبه‌های طبیعی متعددی دارد که از مشهورترین آن‌ها می‌توانیم به کوه آتشفشان Teide اشاره کنیم که به تعبیری بهشت کوهنوردهاست. این کوه، بلندترین قله در اسپانیا را دارد و آتشفشانی خاموش است. تنریف به‌خاطر فستیوال‌ها و جشن‌هایی که در ‏طول سال در آن برگزار می‌شود، شهرت فراوانی دارد. اما علاوه بر این، آب‌وهوای خوب این جزیره که تقریباً در همه مواقع سال گرمای مطبوعی دارد، جذابیتش را بیشتر می‌کند. به تنریف جریزه همیشه بهار هم می‌گویند که این خود گواه از یک مقصد خوب برای تور اروپا نوروز به‌حساب می‌آید. زندگی شبانه، مکان‌های مخصوص غواصی، سواحل متعدد که برخی از آن‌ها شن سیاه‌رنگ و جذابی دارند، از دیگر عواملی هستند که گردشگران را به تنریف می‌کشند. در ساحل تنریف، فرصت خوبی هم برای تفریحات آبی مانند جت‌اسکی، وجود دارد.  موقعیت دقیق جزیره تنریف روی نقشه  خط ساحلی تنریف  تنریف، از زیباترین جزایر اسپانیا جزیره گران کاناریا (Gran Canaria Island) گران کاناریا، سومین جزیره از لحاظ بزرگی مساحت در میان جزایر قناری اسپانیاست. این جزیره در اقیانوس اطلس واقع است و فاصله آن از شمال غربی آفریقا حدود 150 کیلومتر است. گران کاناریا به‌خاطر تنوعی که در طبیعتش دارد برای بسیاری از گردشگران و اهالی اسپانیا جذاب است. در این جزیره می‌توانید از قله‌ای که در مرکز آن هست بالا بروید، در جنگل قدم بزنید و در صحرا بگردید. شترسواری در صحرا و تماشای دلفین‌ها در آب می‌تواند گویای تنوع طبیعت جزیره گران کاناریا باشد. این جزیره برای خانواده‌ها، ماجراجویان و حتی کودکان هم جذابیت دارد.  موقعیت دقیق جزیره گران کاناریا روی نقشه  گران کاناریا از زیباترین جزایر اسپانیا  تنوع در تفریحات گرن کاناریا جزیره فوئرته ونتورا (Fuerteventura Island) در بین جزایر اسپانیا، فوئرته ونتورا یکی از جزایری است که به‌دلیل ساحلش با شن‌های سفیدی که دارد شناخته می‌شود. سواحل این جزیره بیش از 150 کیلومتر طول دارند. فوئورته ونتورا یک جزیره آتشفشانی در اقیانوس اطلس است که آبی فیروزه‌ای آب‌های آن در کنار سواحل آفتابی‌اش، پذیرای گردشگران فراوانی هستند. سواحل این جزیره برای ‏ورزش‌های آبی مثل موج‌سواری، اسکی روی آب، غواصی، شنا، مناسب هستند. دوچرخه‌سواری، کوهنوردی و پرنده‌نگری از دیگر فعالیت‌هایی هستند که در این جزیره انجام می‌شوند. علاوه بر این تفریحات هیجان‌انگیز باید به این نکته هم اشاره کنیم که پایتخت فوئرته ونتورا جایی به نام پورتو دل رو سارید است که می‌توانید در آنجا از موزه‌ها بازدید کنید و در رستوران‌هایش غذا میل کنید.  موقعیت دقیق جزیره فوئرته ونتورا روی نقشه  سواحل پاک و زیبای فوئرته ونتورا  نمایی از فانوس جزیره فوئرته ونتورا جزیره لانزاروته (Lanzarote Island) لانزاروته جزیره‌ای است که در اقیانوس اطلس واقع شده است. مناظر سنگی و کوهستانی لانزاروته که بسیاری از آن‌ها در اثر آتشفشان‌ها ایجاد ‏شده‌اند، بسیار چشم‌نواز هستند. ساحل شنی و طلایی و در کنار آن ورزش‌های آبی مثل غواصی، قایق‌سواری، شنا، حمام آفتاب، موج‌سواری، ماهیگیری و دوچرخه‌سواری، این جزیره را به یک جزیره توریستی تبدیل کرده‌اند. معمار و مجسمه‌ساز معروف، سزار مانریک، در این ساحل جاذبه‌های مختلفی را ایجاد کرده است. برخی از ساختمان‌های زیبایی که در این جزیره می‌بینید، نمونه‌هایی از آن‌ها هستند. جزیره لانزاروته، چهارمین جزیره پرجمعیت در میان مجمع‌الجزایر است.  موقعیت دقیق جزیره لانزاروته روی نقشه  قسمت‌هایی بکر از جزیره لانزاروته  زوایای مختلف جزیره لانزاروته جزیره ایبیزا (Ibiza Island) ایبیزا یکی از جزایر مجمع الجزایر بالئاریک اسپانیا در دریای مدیترانه است که بیشتر به‌خاطر جشن‌‎ها و مراسم شادی که در مرکز ‏شهر و کنار سواحلش برگزار می‌شود، آن را می‌شناسند. همین موارد هم روی پرطرفدار شدن آن توسط گردشگران تأثیر مستقیم گذاشته است. معمولاً برگزاری جشن و مراسم این‌چنینی در ایبیزا بعد از ساعت 19:00 شروع می‌شود و تا نزدیکای صبح ادامه دارد. هرچند، ایبیزا قسمت‌های آرامی هم دارد که برخی برای ‏انجام ورزش‌هایی نظیر یوگا به آنجا می‌روند. مکان‌هایی مخصوص انجام کارهای سلامت‌محور، مسیرهای اسب‌سواری، سواحل زیبا و...، از جمله قسمت‌هایی هستند که هیاهوی کمتری را برای گردشگران به‌همراه دارند و برای آن دسته افرادی مناسب هستند که خیلی اهل کارهای پرجنب‌وجوش نیستند. سواحل مختلفی که دورتادور جزیره سفید قرار گرفته‌اند، هرکدام جذابیتی خاص برای گردشگران دارند، پس برای سلیقه‌های مختلف مناسب هستند. شما می‌توانید در جزیره ایبیزا از قلعه، کلیسای جامع و مسیرهای مرموز آن هم بازدید کنید و در حالی که در قسمت‌های مختلف قدم می‌زنید، لباس و کادو بخرید. اگر علاقه‌مند به رستوران و کافه هستید، می‌توانید در شهر کوچک اصلی جزیره تنوع خوبی را ببینید و دلی از عزا در آوردید.  موقعیت دقیق جزیره ایبیزا روی نقشه  طبیعت زیبای جزیره ایبیزا  نمایی از ساحل و خانه‌های جزیره ابیزا جزیره مینورکا (Minorca Island) شاید مینورکا به‌اندازه جزایر هم‌جوارش مانند مایورکا و ایبیزا، شهرت نداشته باشد؛ اما بیشتر به‌خاطر سواحل بیکران و آب‌های ‏لاجوردی‌اش مشهور است. وجود درختان نخل کنار سواحل نیز مناظری زیبا ایجاد کرده‌اند. تعدد سواحل در این جزیره، باعث شده تا جاهای دنج بسیاری داشته باشد، به همین خاطر می‌توانید نقاطی را برای خود پیدا کنید که عاری از هرگونه جمعیت و شلوغی باشند. علاوه بر این سواحل، در این جزیره بناهایی وجود دارند که مربوط به 1300 سال پیش از میلاد مسیح هستند و از نظر تاریخی، به این جزیره، ارزش بیشتری داده‌اند. بهتر است این نکته را هم بدانید که مینورکا، نسبت به بسیاری دیگر از جزایر اسپانیا، کمتر توسعه پیدا کرده است.  موقعیت دقیق جزیره مینورکا روی نقشه  مینورکا از زیباترین جزیره های اسپانیا  قسمت‌های مختلف جزیره مینورکا جزیره فورمنترا (Formentera Island) ‎فورمنترا کوچک‌ترین جزیره در میان جزایر بالئاریک در دریای مدیترانه است که در جنوب ایبیزا قرار گرفته. برای اینکه به این جزیره برسید، می‌توانید با قایق از ایبیزا یا حتی از خود اسپانیا به آن بروید. با اینکه فورمنترا جزیره‌ای کوچک است، اما سواحل آن و آب‌های تمیز و شفافش بسیاری را به ‏خود جذب می‌کنند. خیلی از افراد هم برای غواصی و قایقرانی و انجام ورزش‌های آبی به این منطقه می‌آیند. مهم‌ترین عواملی که گردشگران را به این جزیره می‌کشاند، فضای آرامش‌بخش آن است. جایی که می‌توانید در آن استراحت کنید، غذای محلی بخورید و از فضای آرام آن استفاده کنید. در فورمنترا منطقه‌هایی هم وجود دارند که بسیار جذاب هستند و مناظر زیبایی را می‌سازند. به این مناظر، فانوس‌های دریایی را هم اضافه کنید.  موقعیت دقیق جزیره فورمنترا روی نقشه  طبیعت بکر فورمنترا  فورمنترا و نمای زیبایی از آن جزیره لاپالما (La Palma Island) لاپالما، شمال‌غربی‌ترین جزیره از جزایر قناری اسپانیا است و با پایتخت جزایر قناری که نامی مشابه با همین جزیره دارد، متفاوت است. مانند بسیاری از جزایر موجود در مجمع‌الجزایر قناری، لاپالما هم در اثر فعالیت‌های آتشفشانی شکل گرفته است‏. اینجا برای بیشتر گردشگران با بودجه‌های مختلف، اقامتگاه دارد. البته برای اینکه اطلاعات خودتان را بیشتر کنید، می‌توانید راهنمای سفر به اسپانیا را مطالعه کنید و جزئیات دقیق‌تری را از چگونگی سفر به این کشور دریابید. این جزیره برای افرادی مناسب است که به‌دنبال ماجراجویی هستند. البته تنوعی که در طبیعت این جزیره هست، آن را برای بیشتر افراد به یک مقصد جذاب تبدیل کرده است. مسیرهای زیبا، جنگل‌ها، آبشارها، صخره‌های خاص، از جمله دیدنی‌های این جزیره هستند. اگر به تاریخ علاقه دارید، می‌توانید از شهر تاریخی کوچک پایتخت بازدید کنید و قدم در زمان‌های گذشته بگذارید. یکی دیگر از اصلی‌ترین جاذبه‌های این جزیره، رصد ستارگان است که بسیاری را به سمت خود می‌کشاند. اگر هم به‌دنبال کمی هیجان بیشتر هستید، پاراگلایدینگ از جمله تفریحات اینجاست.  موقعیت دقیق جزیره لاپالما روی نقشه  نمایی از جنگل‌های لاپالما  سواحل لاپالما جزیره ال هیرو (El Hierro Island) ‏ال هیرو کوچک‌ترین و جنوب‌غربی‌ترین جزیره در مجمع‌الجزایر قناری در اقیانوس اطلس است. در این جزیره کوچک، گونه‌‏های مختلفی از گیاهان وجود دارند که همین مسأله این جزیره را جذاب‌تر می‌کند. ال هیرو فضای سرسبز و زیبایی دارد و به‌دلیل ‏آب‌وهوایش در بیشتر ماه‌های سال می‌توانیم این طبیعت بکر را در آن ببینیم. در این جزیره می‌توانید در آب‌های گرم شنا کنید، طوطی‌ماهی‌ها و دلفین‌ها را ببینید و با کوه‌نوردی، شاهد طبیعت و منظره زیبای اطراف جزیره باشید. جزیره ال هیرو مسیرهای آسان و سختی را برای پیاده‌روی دارد و فرصت خوبی را برای محک زدن آمادگی جسمانی‌تان ایجاد می‌کند. در این جزیره می‌توانید صنایع دستی، سنت‌ها و دهکده‌های محلی را هم ببینید. برای خریدن سوغاتی و رفتن به رستوران می‌توانید به پایتخت ال هیرو بروید.  موقعیت دقیق جزیره ال هیرو روی نقشه  صخره‌های زیبای ال هیرو  خانه‌های زیبای جزیرهال هیرو جزیره لا گومرا (La Gomera Island) جزیره لاگومرا، دومین جزیره کوچک از بین جزایر قناری است که فاصله‌ای 40 دقیقه‌ای تا تنریف دارد. اینجا نقطه شروع سفرهای کریستف کلمب برای یافتن دنیا بوده است. به محض ورود به این جزیره با منظره‌هایی روبه‌رو می‌شوید که توسط کوه‌های آتشفشانی ایجاد شده‌اند. تنوع در طبیعت این جزیره، مثل جنگل‌های باستانی، دره‌های پر از نخل، مناظر اقیانوس، پارک ملی، بنای طبیعی و بسیاری از نقاط دیگر لاگومرا، جلوی تکراری شدن تفریحات و سرگرمی‌هایتان را می‌گیرد.  موقعیت دقیق جزیره لاگومرا روی نقشه  بخش‌هایی از لاگومرا  طبیعت جزیره لاگومرا سخن آخر در این مطلب، بیشتر جزیره های اسپانیا را به شما معرفی کردیم. بعضی از جزایر اسپانیا به‌قدری معروف هستند که خیلی‌ها آن‌ها را مستقل از هر کشوری می‌دانند. طبیعت بکر و دست‌نخورده اکثر جزایر اسپانیا، این امکان را به‌وجود آورده‌اند تا بتوانید مناظری کم‌نظیر و متفاوت را ببینید و تور اروپا را برای سفرتان انتخاب کنید. سواحل جذاب، تفریحات و ورزش‌های آبی، صخره‌هایی که در اثر آتشفشان شکل گرفته‌اند، جنگل‌های متراکم و تنوع گونه‌های گیاهی جزیره های اسپانیا، مقصدی تکرارنشدنی را پیش روی شما می‌گذارند.   تألیف: تیم نویسندگان لست‌سکند
https://lastsecond.ir/blog/10441-travel-to-kish-by-car,چطور با ماشین شخصی به کیش سفر کنیم؟سفر به کیش با ماشین، ایده خوبی به نظر می‌آید؛ اما برای اجرای این ایده، شما باید اطلاعات خوبی از شرایط سفر به کیش با خودرو داشته باشید. با توجه به این مقصد، نه تنها مسیری که باید طی کنید طولانی است؛ بلکه نکاتی که باید در نظر بگیرید، تعدادشان به نسبت سفر با تور کیش، بیشتر است. طبیعتاً زمانی که به صورت فردی و شخصی سفر می‌کنید، برای برنامه‌ریزی‌های سفر مسئولیت بیشتری به عهده شماست. در این مطلب قرار است به سؤالات اساسی درباره رفتن به کیش با ماشین شخصی پاسخ دهیم. از مزیت‌هایش گرفته تا هزینه‌های لازم برای انجام این کار می‌گوییم، تا بتوانید تصمیم درستی درباره شکل سفر به جزیره بگیرید. بنابراین، اگر در حال شروع برنامه‌ریزی برای سفر به کیش با ماشین هستید، پیشنهاد می‌کنیم این مطلب از مجله لست‌سکند را تا انتها بخوانید. آنچه در ادامه مطلب خواهید خواند  سفر با خودرو به کیش، چه مزیتی نبست به دیگر انواع سفر دارد؟سفر به کیش با ماشین شخصی از چه مسیرهایی انجام می‌شود؟مسیر اول: مسافرت به کیش با ماشین از تهرانمسیر دوم: سفر به کیش با ماشین شخصی از مشهدمسیر سوم: رفتن به کیش با ماشین شخصی از تبریز شرایط سفر به کیش با خودرو شرایط و مدارک لازم برای بردن خودرو به جزیره کیشهزینه سفر به کیش با ماشین شخصی قوانین راهنمایی رانندگی در کیش نکات مهمی که در سفر به کیش با خودرو شخصی نباید فراموش کنید سفر با خودرو به کیش، چه مزیتی نبست به دیگر انواع سفر دارد؟ برای سفر به کیش، راه‌های مختلفی وجود و احتمالاً ساده‌ترین انتخاب، استفاده از خطوط هوایی است؛ اما الزاماً ساده‌ترین راه، بهترین راه نیست و هر کسی برای انتخاب روش سفر شاخص‌های گوناگونی را مدنظر قرار می‌دهد. حالا به یک سؤال مهم پاسخ می‌دهیم که چرا سفر زمینی به کیش ارزشمند و مهم است؟ در واقع از چند بعد مختلف می‌توانیم سفر به کیش با ماشین شخصی را بررسی کنیم و همه خوبی‌ها و بدی‌های آن را به نسبت انتخاب‌های دیگر سفر بسنجیم. اولین مسئله‌ای که باید در چنین سفری با توجه به مشکلات روز مردم در نظر بگیریم، بحث هزینه‌ها است. شما برای انجام یک سفر هوایی به مقصد کیش همین امروز (بهمن 1401)، باید حداقل یک میلیون تومان برای خرید بلیط هر نفر هزینه کنید. قطار و خودرو هر چند مسافت زیادی را به‌خصوص از شهرهای شمالی کشور برای رسیدن به هرمزگان طی می‌کنند؛ اما در مجموع می‌توانند با مدیریت و برنامه‌ریزی شما، به‌طور مشخصی هزینه حمل‌ونقل را کاهش دهند. دومین بحث در مورد حمل‌ونقل، به علاقه شخصی شما ارتباط دارد. برخی از افراد عادت دارند بیش از هر چیز در سفر، به مقصد فکر کنند. اغلب عجله دارند سریع‌تر به آن برسند و جاذبه‌هایش را ببینند؛ اما برخی دیگر گردشگری کم‌شتاب را ترجیح می‌دهند و مسیر را بخش بزرگی از سفر می‌دانند. اگر شما جزو دسته اول هستید، پیشنهاد می‌کنیم به سفر جاده‌ای کیش فکر نکنید؛ چرا که برای این سفر، مسافتی حداقل 14 ساعته را باید طی کنید. و اما سومین مسئله، در نظر گرفتن زمان است. این روزها ما به‌واسطه فشارهای زندگی و کاری، زمان محدودی برای سفر داریم و اغلب مجبوریم به شکل‌های مختلفی این زمان را مدیریت کنیم. یکی از راه‌های مدیریت زمان سفر، همین انتخاب نوع وسیله نقلیه است. طبیعتاً اگر زمان کوتاهی داشته باشید و در زمان‌های فشرده پیش از سال نو بخواهید به سفر بروید، نمی‌توانید چیزی بیشتر از 24 ساعت از مرخصی ارزشمندتان را در جاده بگذرانید و بهتر است از تور کیش اسفند استفاده کنید.  در نهایت این نکته را هم باید به خاطر بسپارید که همراه داشتن یک خودرو، یکی از بهترین موهبت‌ها برای گشتن جزیره و حمل ‌کردن کیسه‌های خرید از مراکز خرید کیش است؛ اما همان طور که گفتیم، سفر به کیش با ماشین شخصی یا با استفاده از دیگر وسایل حمل‌ونقل، کاملاً بستگی به برنامه‌های شخصی شما برای سفر دارد. راهنمای کامل سفر به کیش  سفر به کیش با ماشین شخصی سفر به کیش با ماشین شخصی از چه مسیرهایی انجام می‌شود؟ برای سفر زمینی به کیش با ماشین، می‌توانید از مسیرهای مختلفی استفاده کنید؛ اما در نهایت برای رفتن به جزیره، باید به سراغ یکی از سه بندر لنگه، آفتاب و چارک بروید. در هر کدام از این سه بندر، لندینگ کرافت‌هایی (شناورهایی مخصوص جابه‌جایی خودرو) وجود دارند که می‌توانند شما را به جزیره کیش برسانند. بنابراین، برای تعطیلات عید اگر قصد خرید تور نوروزی کیش را ندارید و تصمیم رفتن به کیش با ماشین شخصی را گرفته‌اید، ما به شما چند مسیر جذاب از سه مبدأ مختلف در ایران را معرفی می‌کنیم. این شهرها از شهرهای پرجمعیت ایران هستند. همچنین این مسیرها، سه جهت مختلف ایران را در مرکز، شرق و غرب شامل می‌شوند. این باعث می‌شود که اگر در شهرهای نزدیک به این مسیرها زندگی می‌کنید، بتوانید همان خط را برای سفر به کیش با ماشین شخصی انتخاب کنید.  بنادری که امکان سفر زمینی به کیش با ماشین را می‌دهند مسیر اول: مسافرت به کیش با ماشین از تهران اگر قصد سفر به کیش با خودرو شخصی از تهران را دارید، کمربندها را محکم ببندید که راه طولانی و جذابی پیش روی شماست. ما از تهران، مستقیم‌ترین بندر یعنی بندر چارک را در نظر می‌گیریم. از تهران حدود 1400 کیلومتر باید رانندگی کنید و در این مسیر 14 ساعته شما از شهرهای بزرگی از جمله قم، کاشان، یاسوج و شیراز عبور می‌کنید. پیشنهاد ما به شما این است که ریسک رانندگی بدون استراحت را به جان نخرید و در یکی از این شهرها حداقل یک شب بمانید. شاید هم یک استراحت چندساعته به شما فرصت بازدید از جاهای دیدنی اصفهان یا دیگر شهرها را بدهد و پس از آن با انرژی مضاعف به مسیر ادامه دهید.  مسیر تهران به چارک در سفر به کیش با خودرو شخصی مسیر دوم: سفر به کیش با ماشین شخصی از مشهد مسیر دوم را از شرق ایران انتخاب کرده‌ایم و تصمیم داریم مسیر را از مشهد به جزیره کیش بررسی کنیم. این مسیر، حتی از مسیر قبلی هم طولانی‌تر است. شاید فکر کنید که این مسیر 18 ساعته هزینه گزافی روی دست شما می‌گذارد؛ اما اگر بهتر به مسیر نگاه کنید، متوجه می‌شوید که اتفاقاً این مسیر و جاذبه‌های در راهش، حتی مسیری به‌صرفه از لحاظ هزینه سفر به کیش با ماشین شخصی حساب می‌شود. نزدیک‌ترین بندر به این مسیر، بندر لنگه است. شما در مسیر، فرصت دیدن برخی شهرها از جمله تربت‌حیدریه، فردوس، کرمان، سیرجان، بندرعباس، بندر خمیر و در نهایت بندر لنگه را دارید. مسلماً قرار نیست در مسیر این سفر طولانی، شما از همه این شهرها بازدید کنید؛ اما فرصت خوبی است تا بعضی جاذبه‌ها را ببینید، مثلاً سری به مجموعه گنجعلی خان بزنید یا اینکه کمی راهتان را دور کنید و کلوت‌های شهداد را از نزدیک مشاهده کنید.  مسیر مشهد، بندر لنگه در سفر زمینی به کیش با ماشین مسیر سوم: رفتن به کیش با ماشین شخصی از تبریز سومین مسیر، از شمال غرب ایران راهی جنوب می‌شود. این بار از ارومیه، مسافرت به کیش با ماشین را تجربه می‌کنیم. این مسیر کمی متفاوت است. اگر در دو مسیر قبلی، جاذبه‌های مقاصد، بیشتر کویرهای دیدنی و شهرهای تاریخی بوده‌اند، در مسیر جدید شما با طبیعتی کوهستانی روبه‌رو هستید. این نکته را باید بدانید که اگر از مسیر جاده‌های غربی به جنوب کشور می‌روید، نزدیک به 26 ساعت در جاده خواهید بود! پس خودتان را برای یکی از طولانی‌ترین سفرهای جاده‌ای درون کشور آماده کنید. در این مسیر می‌توانید سری به مقاصدی مانند مهاباد، سنندج، کرمانشاه، خرم‌آباد، دزفول، اهواز، ماهشهر، بوشهر و پارسیان بزنید تا به بندر آفتاب برسید. این بندر را به‌عنوان نزدیک‌ترین بندر برای استفاده از لندینگ کرافت به مقصد کیش می‌شناسند. هرچند که در قسمت‌های قبل، از هزینه کمتر سفر زمینی به کیش با ماشین گفتیم؛ اما این را فراموش نکنید که این مسیر طولانی، نیاز به حداقل یک یا دو شب اقامت دارد و عملاً نمی‌توان آن را کم‌هزینه دانست. پس اگر علاقه به کاهش هزینه‌ها دارید، می‌توانید به گزینه‌هایی مانند استفاده از تور اقساطی کیش فکر کنید.  سفر به کیش با خودرو شخصی از غرب ایران  شرایط سفر به کیش با خودرو  درست است که جزیره کیش یکی از شهرستان‌های ایران است؛ اما به‌خاطر شرایط ویژه‌ای که این جزیره دارد، مسافرت به کیش با ماشین با در نظر گرفتن نکات خاصی صورت می‌گیرد و قوانین خاص خودش را دارد. اگر حتی یک بار هم به سفر به کیش با ماشین شخصی فکر کرده باشید و در این‌ خصوص در اینترنت جست‌وجو کرده باشید، ممکن است به گزاره‌هایی مانند هزینه کاپوتاژ خودرو به کیش یا محدودیت ورود برخی خودروها به کیش برخورده باشید. در این بخش می‌خواهیم همه این موارد را با هم بررسی کنیم و به‌طور کلی، از شرایط سفر به کیش با خودرو برای شما بگوییم. قوانین کیش چیست؟ شرایط و مدارک لازم برای بردن خودرو به جزیره کیش در این بخش، به سراغ مدارکی می‌رویم که شما به‌عنوان صاحب خودرو در سفر زمینی به کیش با ماشین نیاز دارید. بخش عمده این مدارک در سفر با ماشین به هر شهر ایران، حتی به شکل کوتاه‌مدت، برایتان ضروری است. این مدارک اصلی عبارت‌اند از: اصل و کپی کارت ماشین، برگه معاینه فنی و گواهینامه؛ اما برای رفتن به کیش با ماشین شخصی، شرایط و مدارک دیگری هم نیاز است که شامل موارد زیر می‌شود: نبودن خودرو در دسته خودروهای ممنوع‌الورود به کیش (پیکان، پراید، روآ) داشتن برگه ورود موقت به جزیره کیش (این برگه مهلتی 10 روزه برای تردد در جزیره به شما می‌دهد) داشتن برگه کاپوتاژ بالا بودن مدل خودرو (سال تولید خودروهای داخلی نباید قدیمی‌تر از 95 و خودروهای خارجی نباید قدیمی‌تر از 2010 باشد، البته استثناهایی هم وجود دارد.) نصب نبودن باربند روی خودرو  نمایی از یک لندینگ کرافت که در سفر زمینی به کیش با ماشین استفاده می‌شود هزینه سفر به کیش با ماشین شخصی حالا به یکی از مهم‌ترین قسمت‌های این راهنما، یعنی هزینه رفت‌وبرگشت به کیش با ماشین می‌رسیم. در قسمت‌های قبل به‌صورت کلی درباره کم یا زیاد بودن هزینه انواع سبک‌های سفر به کیش صحبت کردیم؛ اما حالا دقیق‌تر، از هزینه سفر به کیش با ماشین شخصی می‌گوییم. نکته مهمی که باید در این مورد در نظر بگیرید این است که هزینه سفر به کیش با ماشین شخصی، فقط شامل چیزهایی مثل کاپوتاژ نمی‌شود؛ بلکه هزینه‌های مصرفی از ابتدای حرکت را باید در نظر بگیرید.  اول هزینه‌های مصرفی را در نظر بگیریم. در چنین مسافت طولانی‌ای، اولین چیزی که نباید در بحث هزینه‌ها فراموش کنیم، هزینه بنزین است. شما در بهترین حالت دو باک کامل بنزین را در این مسیر مصرف می‌کنید. این میزان مصرف به نوع خودرو شما هم بستگی دارد. از طرف دیگر، هزینه عوارض بین‌راهی و همین‌طور خوردوخوراک را هم باید در نظر بگیرید. البته در این بخش، ما به سراغ هزینه‌های معمول در مقصد یعنی مواردی مانند قیمت غذا در کیش نرفته‌ایم و تنها از مسیر صحبت کرده‌ایم. بخش دوم، هزینه‌هایی است که برای سوار شدن به لندینگ کرافت‌ها و همین طور ورود به جزیره کیش نیاز دارید. در این بخش، شما باید هزینه کاپوتاژ خودرو به کیش، عوارض شهرداری و همین‌طور بلیط استفاده از لندینگ کرافت را بپردازید. هزینه تمام این موارد در حال حاضر (زمستان 1401) برای رفت‌وبرگشت از جزیره کیش، حدود یک میلیون و 800 هزار تومان است. اگر بخواهیم نسبت بگیریم، ممکن است هزینه سفر با ماشین به کیش با 5 روز اقامت، هم قیمت با تور ارزان کیش 3 شب و 4 روز دربیاید. البته همان طور که می‌دانید، بخش مهمی از هزینه های سفر به کیش با ماشین شخصی، به سبک سفر شما برمی‌گردد. اگر قرار باشد در بهترین هتل های کیش اقامت کنید یا در گران‌ترین رستوران‌ها غذایتان را بخورید، قطعاً با فردی که هتل و رستوران با کمترین قیمت را می‌یابد، هزینه‌های سفرتان متفاوت می‌شود.   کیش، مقصدی نه‌چندان ارزان  قوانین راهنمایی رانندگی در کیش قوانین راهنمایی‌ورانندگی در جزیره کیش به‌شکل سخت‌گیرانه‌ای رعایت می‌شود. اگر شما قصد مسافرت به کیش با ماشین را دارید، بهتر است این قوانین را جدی بگیرید و حتی آن را جزوی از شرایط سفر به کیش با خودرو بدانید. به این صورت در طول سفر و گردش میان جاهای دیدنی کیش برای شما مشکلی به‌وجود نمی‌آید و نکته مهمی که درباره قوانین کیش نباید فراموش کنید، این است که در صورتی که شما در این شهر جریمه شوید، تا زمانی که جریمه خود را نپردازید، اجازه خروج از کیش را ندارید. در ادامه برخی از این قوانین را برمی‌شماریم: سرعت مجاز برای رانندگی در جزیره 40 تا 60 کیلومتر در ساعت است. بوق زدن در کیش جریمه دارد. بیرون ریختن زباله از خودرو، جریمه به‌همراه دارد.  بیرون بردن دست یا بدن از پنجره، زمانی که خودرو در حال حرکت است، ممنوع است. اگر قصد تغییر مسیر بین خطوط را داشتید، حتماً از 100 متر جلوتر راهنما بزنید. تمیز نبودن خودروها در سطح شهر، جریمه دارد.  رانندگی در کیش  نکات مهمی که در سفر به کیش با خودرو شخصی نباید فراموش کنید در کنار تمام مواردی که تا اینجا از سفر زمینی به کیش با ماشین گفتیم، بهتر است چند نکته اساسی دیگر را هم بگوییم که ممکن است به راحت‌تر شدن سفر شما کمک کند. این گزینه‌ها شاید در ظاهر چندان بااهمیت به نظر نیاید؛ اما با به‌خاطر سپردن آن‌ها در گوشه ذهنتان می‌تواند از گرفتاری در مشکلات زیادی نجاتتان دهد:  در سفر به کیش با ماشین شخصی حداقل دو ساعت قبل از زمان حرکت لندینگ کرافت، در آنجا حضور داشته باشید. اگر سابقه دریازدگی دارید، حتماً باخودتان قرص ضد تهوع به‌همراه داشته باشید. در زمان‌های شلوغی، صف‌های پمپ‌بنزین در کیش طولانی می‌شود؛ پس ترجیحاً پیش از ورود به کیش باک خودرو را پر کنید. نمایندگی خودروهای داخلی در کیش وجود ندارد، پس پیش از ورود از سلامت خودروتان مطمئن شوید. پیش از سفر، با بندرگاه‌ موردنظرتان تماس بگیرید تا از حرکت شناورها اطلاع داشته باشید (در برخی از بندرگاه‌ها، شناورها تنها در زمان‌های خاصی به مقصد کیش حرکت می‌کنند.)  سخن آخر سفر به کیش با ماشین شخصی می‌تواند تجربه ویژه‌ای باشد که بخواهید آن را به تجربیاتتان اضافه کنید و هرچه بیشتر بدانید، احتمال برخورد شما با مشکلات پیش‌بینی نشده، کاهش پیدا می‌کند. در این مطلب سعی کردیم اطلاعاتی درباره چگونگی سفر زمینی به کیش با ماشین و مسیر و مدارک لازم برای این سفر را به شما بدهیم. اما مشخص است که تصمیم انجام چنین سفری و ریزه‌کاری‌هایش، تنها به عهده شما و همراهانتان است و همان طور که گفتیم سلیقه و عادت‌های هر فرد در سفر، جزو ملاک‌های تعیین‌کننده است. شما فکر می‌کنید چه نکته دیگری در سفر زمینی به کیش با ماشین باید رعایت شود؟ از تجربه سفرتان به کیش با ماشین شخصی، برایمان بنویسید.   تألیف: تیم نویسندگان لست‌سکند
https://lastsecond.ir/blog/10445-economy-shopping-malls-in-van,"ارزانترین مراکز خرید وان ترکیه کجا هستند؟برای خریدی موفق در شهر وان، شناخت ارزانترین مراکز خرید وان و اطلاع از موقعیت مکانی آن‌ها، نقش کلیدی را ایفا خواهد کرد. شاید هنگامی که این مقصد را برای سفر انتخاب کردید، این ویژگی را نیز در نظر گرفتید که وان شهری برای خرید است. در واقع، به دلیل نزدیکی وان به مرزهای ایران و دسترسی آسان، بسیاری از عاشقان خرید به این شهر سفر می‌کنند و اغلب با دستانی پر به وطن بازمی‌گردند. شاید اکنون زمان آن باشد که برای تجربه‌ای متفاوت از کشور ترکیه و خرید اجناس باکیفیت، این مقصد را در الویت‌های خود قرار دهید و همراه با تور وان ترکیه به آن سفر کنید. چیزی‌که به عنوان پیش زمینه ذهنی در مورد وان باید بدانید، این است که دو خیابان اصلی و بسیاری از خیابان‌های دیگر آن مملو از فروشگاه‌هایی است که در آن‌ها می‌توانید، هر آن چیزی که مد نظر دارید، بیابید. در این مطلب از لست‌سکند به این شهر سفر می‌کنیم و با ارزانترین مراکز خرید وان آشنا می‌شویم.  آنچه در ادامه مطلب خواهید خواند  ارزانترین مراکز خرید وان کدامند؟مراکز خرید خیابان جمهوریت و کاظم کارابکر (Cumhuriyet ve Kâzım Karabekir caddesi)مرکز خرید زیرزمینی یرآلتی وان (Yeralti Avm)بازار روس‌ها (Rus Pazari)بازار اروپا وان (Avrupa Halk Pazarı)مرکز خرید آیدین پریهان (Aydın Perihan İş Merkezi)مرکز خرید تورکواز (Turkuaz avm)مرکز خرید آرتوس (Artos Avm VAN)مرکز خرید وان (Van AVM)مرکز خرید وان پارک (VAN PARK AVM) ارزانترین مراکز خرید وان کدامند؟ به طور کلی شهر وان یک شهر ارزان در ترکیه محسوب می‌شود. به دلیل دور ماندن این شهر از چشم اروپاییان، خبری از قیمت‌های گران و یورویی، اجناس و برندهای بسیار لوکس نیست. در این شهر، تعداد زیادی از برندهای داخلی ترکیه و تعداد محدودی از برندهای بین‌المللی حضور دارند و مانند استانبول، تمام مارک‌ها و محصولات روز دنیا را نخواهید یافت. در عوض، خرید برای ما ایرانیان آسان‌تر شده و با بودجه بسیاری از مسافران سازگار است. البته این را هم در نظر داشته باشید که بسیاری از کالاها، مانند لپ تاپ و گوشی در این شهر بسیار گرانند و خرید آن‌ها صرفه اقتصادی ندارد. با توجه به قیمت لباس در وان، بهترین دسته اجناسی که می‌توانید در این شهر بیابید، پوشاک است و البته اغلب فروشگاه‌های وان نیز به فروش این کالا اختصاص دارند. اجناسی مانند صنایع دستی، لوازم خانگی، زیورآلات و موادغذایی نیز از جمله مواردی هستند که خرید آن‌ها از وان رایج است. در وان، برخلاف شهر استانبول، مراکز خرید متعدد و مجموعه‌های بزرگ خرید دیده نمی‌شود، در عوض، خرید خیابانی و بازارها رواج بیشتری دارد؛ اما این بدان معنی نیست که در این شهر مرکز خریدی وجود ندارد. با رونق گردشگری، بخش‌های دولتی و خصوصی، در صدد برآمدند تا مراکز خریدی را برای خرید راحت‌تر در وان احداث کنند. با اینکه این مراکز خرید و بازارها محدودند، اما خرید در برخی از آن‌ها به‌نسبت باقی موارد، به‌صرفه‌تر است. اگر در نوروز می‌خواهید به وان سفر کنید، باید بدانید که در این زمان شهر وان شلوغ و مملو از گردشگران خواهد بود و به دلیل دوستی مردم وان با ایرانیان، تخفیف‌های خارج از برنامه هم اتفاق خواهد افتاد. در ادامه ارزان‌ترین مراکز خرید وان را بررسی می‌کنیم.  قیمت به‌روز تور نوروز وان  خرید از ارزانترین مراکز خرید وان مراکز خرید خیابان جمهوریت و کاظم کارابکر (Cumhuriyet ve Kâzım Karabekir caddesi) خیابان جمهوریت و خیابان کاظم کارابکر، دو بازار روباز در شهر وان هستند و البته از اصلی‌ترین خیابان‌‌های این شهر محسوب می‌شوند. امکان ندارد به شهر وان سفر کنید و گذرتان به این دو خیابان مهم مرکز شهر نیفتد. بسیاری از ارزانترین مراکز خرید وان، فروشگاه‌ها، رستوران‌ها، صرافی‌ها، هتل‌ها و کافه‌ها در اطراف این دو خیابان قرار دارند و این می‌تواند دلیل علاقه مسافران به اقامت در نزدیکی آن‌ها باشد. برندهای ترکی در این دو خیابان، با مغازه‌های چند طبقه و مجهز حضور دارند. در این منطقه می‌توانید انواع کالاها را با قیمت مناسب بیابید، زیرا وجود فروشگاه‌های متعدد، رقابت میان فروشندگان را بیشتر می‌کند. پس اگر سفر به وان جزو برنامه‌های شما است، سر زدن و البته قدم زدن و کنکاش در مغازه‌های خیابان‌های جمهوریت و کاظم کارابکر را فراموش نکنید.  موقعیت خیابان جمهوریت وان  خیابان جمهوریت وان  خیابان کاظم کارابکر از مراکز خرید ارزان وان مرکز خرید زیرزمینی یرآلتی وان (Yeralti Avm) یکی از ارزانترین مراکز خرید وان، پاساژ یرآلتی است. این مرکز خرید در انتهای خیابان جمهوریت، در محلی که این خیابان به میدان ماهی یا وان بش یول میدان می‌رسد، واقع شده است. برای بازدید از این بازار مخفی شده، باید به زیرزمین بروید. به دلیل اینکه ایرانیان زیادی به شهر وان سفر می‌کنند، تقریبا اغلب مغازه‌دارهای وان کمی فارسی می‌دانند یا روی شیشه‌های ویترین‌هایشان کلمه تخفیف را درج می‌کنند. مخصوصا در زمان حراجی های وان، اکثر مغازه‌های این پاساژ، اجناس خود را با تخفیف‌های خوبی به فروش می‌رسانند.  آدرس مرکز خرید یرآلتی وان: وان، خیابان اسکله، وای میتهات بی، پلاک 2 ساعت کاری مرکز خرید یرآلتی وان: 10 صبح تا 8 شب  موقعیت بازار یرآلتی بازار روس‌ها (Rus Pazari) بازارهای محلی، بهترین مکان برای خرید ارزان در وان هستند. در این بازارها خبری از درهای اتوماتیک، رستوران‌ها و کافه‌های شیک نیست؛ اما در عوض، قدم زدن در هر کدام از آن‌ها، چیزهای جدیدی از فرهنگ مردمان محلی به ما می‌آموزد. یکی از بازارهایی که در شهر وان بسیار محبوب و مشهور است و البته از ارزانترین مراکز خرید وان نیز محسوب می‌شود، بازار روس‌ها است. در این بازار، هر چیزی که به‌دنبالش هستید، خواهید یافت. از مواد غذایی گرفته تا پوشاک و زیور‌آلات و حتی ظرف‌ و ظروف سنتی در این بازار به فروش می‌رسد. با کمی کنکاش در این بازار محلی می‌توانید اجناسی که می‌خواهید را با قیمتی پایین‌تر از مراکز خرید مدرن و حتی خیابان جمهوریت بخرید.  بازار روس‌ها در حقیقت یک بازار رو‌باز و سوله مانند است که غرفه‌بندی شده و بیشتر شبیه بازارهای محلی در شمال کشور خودمان است. برای دسترسی به این بازار، کافی است از میدان بش یول به سمت هتل اورارتو بروید و بعد به سمت چپ بپیچید، سپس در کنار بازار اروپا بازار روس‌ها را خواهید یافت. بازار روس‌ها در وان بسیار معروف است و از اولین فرد محلی که سر راهتان قرار گرفت، می‌توانید برای رسیدن به آنجا راهنمایی بگیرید. غذاهای محلی نیز در این بازار توسط بومیان طبخ می‌شود که می‌تواند فرصت خوبی برای امتحان کردن غذاهای ترکی باشد. در این بازار امکان چانه‌زنی هم هست و با این کار ممکن است قیمت کالاها تا حدودی کاهش یابد. شاید بتوان گفت بازار روس‌ها ارزانترین مرکز خرید وان است.  آدرس بازار روس‌ها: وان، خیابان والی میتهات بی، کنار بازار اروپا ساعت کاری بازار روس‌ها: 9 صبح تا 8 شب  موقعیت بازار روس‌ها در وان (این موقعیت حدودی است در کنار بازار اروپا وارد درب بازار روس‌ها شوید)  بازاز بزرگ روس‌ها، ارزانترین مرکز خرید وان بازار اروپا وان (Avrupa Halk Pazarı) بازار اروپا یکی از بازارهای قدیمی شهر وان است که تقریبا در مرکز شهر قرار دارد. این بازار، بهترین مکان برای خرید‌های عمده و اقتصادی محسوب می‌شود و با مراجعه به آن خواهید دید که بسیاری از ایرانی‌ها در حال خرید اجناس مورد نظر خود هستند. در بازار اروپا انواع اجناس از لباس گرفته تا ظروف و صنایع دستی با قیمت‌های مناسبی به فروش می‌رسد. بازار اروپا یکی از ارزانترین مراکز خرید وان برای تجربه خریدی اقتصادی و لذت‌بخش است. این بازار کنار بازار روس‌های وان واقع شده و دسترسی به آن بسیار آسان است.  آدرس بازار اروپا: وان، خیابان والی میتهات بی ساعت کاری بازار اروپا: 9 صبح تا 8 شب   موقعیت دقیق بازار اروپا وان  بازار اروپا وان، از مراکز خرید ارزان در وان مرکز خرید آیدین پریهان (Aydın Perihan İş Merkezi) مرکز خرید آیدین پریهان از مهم‌ترین مراکز خرید وان محسوب می‌شود. این مرکز خرید مدرن در خیابان جمهوریت قرار دارد و دسترسی به آن بسیار راحت است. با اینکه قیمت اجناس در این مرکز خرید، بالاتر از بازارهای محلی و خیابانی است، اما در فستیوال‌ها و حراجی های وان می‌توان خریدی موفق و مقرون‌به‌صرفه را در آن تجربه کرد. آیدین پریهان یک مرکز خرید مدرن و چند طبقه است که در طبقات آن علاوه بر فروشگاه‌ها، سینما، کافه و رستوران و مراکز بازی و تفریح کودکان نیز وجود دارد. آیدین پریهان 42 عدد مغازه دارد که انواع اجناس از اسباب بازی تا پوشاک را به فروش می‌رسانند. در این مرکز خرید می‌توانید بسیاری از برندهای ترکی و بین‌المللی را مشاهده کنید.  آدرس مرکز خرید آیدین پریهان: وان، خیابان جمهوریت، کوچه اوزون، پلاک 4 ساعت کاری مرکز خرید آیدین پریهان: 7 صبح تا 10 شب  موقعیت مرکز خرید آیدین پریهان  مرکز خرید آیدین پریهان، از مراکز خرید ارزان وان مرکز خرید تورکواز (Turkuaz avm) مرکز خرید تورکواز یکی از ارزانترین مراکز خرید وان محسوب می‌شود که مانند اغلب مراکز خرید این شهر در خیابان مرکزی این شهر، خیابان ماراش قرار دارد. این مرکز خرید آنچنان لوکس و مدرن نیست و بیشتر افرادی که به مراجعه می‌کنند، افراد محلی هستند. در مجموعه تورکواز، اجناس گوناگونی را خواهید یافت که گاهی شامل تخفیف‌های بسیار خوبی می‌شوند. اگر در خیابان کاظم کارابکر در حال گشت‌و‌گذار هستید، به این مرکز خرید وان نیز سری بزنید.  آدرس مرکز خرید تورکواز: وان، محله باهچیوان، خیابان کاظم کارابکر (ماراش) ساعت کاری مرکز خرید تورکواز: از ساعت 8 صبح تا 12 شب  موقعیت مرکز خرید تورکواز  مرکز خرید تورکواز از مراکز خرید ارزان در وان مرکز خرید آرتوس (Artos Avm VAN)
شاید بتوان گفت مرکز خرید آرتوس یکی از قدیمی‌ترین و از ارزانترین مراکز خرید وان است. این مرکز خرید برای ساکنان وان یک نوستالژی محسوب می‌شود و بسیاری با سر زدن به آن، یادی از گذشته و دوران جوانی خود می‌کنند. مرکز خرید آرتوس تنوع کالای زیادی ندارد، ولی کالاهای موجود در آن با قیمت مناسبی به فروش می‌رسند. البته این مرکز خرید میان ایرانیان محبوبیت زیادی دارد به طوری که در فصول پر سفر یا زمانی که تور نوروزی این شهر رونق فراوان دارد، حتما در حین تماشای ویترین فروشگاه‌هایش، تعداد زیادی از هموطنان را در حال خرید کردن خواهید دید. آدرس مرکز خرید آرتوس: وان، باهچیوان، خیابان کاظم کارابکر، کوچه یوزباشیئلو ساعت کاری مرکز خرید آرتوس: 9 صبح تا 10 شب    موقعیت مرکز خرید آرتوس وان  مرکز خرید آرتوس از مراکز خرید ارزان در وان مرکز خرید وان (Van AVM) یکی از اصلی‌ترین و مهم‌ترین مراکز خرید در وان، مرکز خرید وان ای وی ام است که در خیابان جمهوری قرار دارد. این مرکز خرید چند طبقه، لوکس‌ترین و شناخته‌شده‌ترین در نوع خود محسوب می‌شود. در وان ای وی ام بسیاری از برندهای داخلی ترکیه و برندهای بین‌المللی شعبه دارند و امکان خریدی متنوع را برای شما فراهم می‌کنند. به طور کلی، قیمت‌ها در وان ای وی ام نسبت به باقی مراکز خرید کمی گران‌تر است؛ اما با کمی کنکاش در آن می‌توانید اجناس خوش‌قیمت هم پیدا کنید. وجود یک فروشگاه میگروس در این مرکز خرید، فرصت خرید موادغذایی و لوازم الکتریکی آشپزخانه‌ای را هم در اختیار گردشگران قرار می‌دهد. فودکورت وان ای وی ام محلی مناسب برای صرف غذا بعد از یک گردش طولانی است.  آدرس مرکز خرید وان ای وی ام: وان، خیابان جمهوریت، پلاک 147 ساعت کاری مرکز خرید وان ای وی ام: 10 صبح تا 10 شب   موقعیت مرکز خرید وان    مرکز خرید وان ای وی ام مرکز خرید وان پارک (VAN PARK AVM) مرکز خرید وان پارک در خیابان جمهوریت، یکی از جدید‌ترین مراکز خرید این شهر است. این مجموعه بزرگ، در چندین طبقه شامل فروشگاه‌های متنوع و مراکز سرگرمی است. وان پارک، یکی از مراکز خریدی است که در زمان فستیوال‌های خرید و حراجی‌ها، می‌توان در آن کالاهای قیمت مناسبی را یافت. البته هنوز به دلیل تکمیل نبودن تمام فروشگاه‌های این مرکز خرید، گاهی فعالیتش متوقف می‌شود. برای بازدید از وان پارک، قبل از مراجعه، از فعال بودن آن مطمئن شوید.  آدرس مرکز خرید وان پارک: وان، ایپکیولو، کارشیاکا ساعت کاری مرکز خرید وان پارک: 24 ساعته (در برخی از مواقع این مرکز خرید غیر فعال است)   موقعیت مرکز خرید وان پارک  مرکز خرید وان پارک سخن آخر در این مطلب، ارزان‌ترین مراکز خرید وان را به شما معرفی کردیم. وان مملو از فروشگاه‌های متنوع و بازارهای هفتگی است که قیمت‌‌های اجناس موجود در آن‌ها شما را شگفت‌زده خواهد کرد. برای خریدی موفق و البته لذت‌بخش، شهر وان در انواع تور ترکیه، بهترین انتخاب است، چون علاوه بر نزدیک بودن به کشورمان، می‌توان در آن از انواع محصولات ترکی و برندهای مطرح خرید کرد، به همین دلیل است که بسیاری از افراد ترجیح می‌دهند به جای سفر به شهرهای شلوغ و گران، مانند استانبول و آنتالیا، به این شهر شرقی کشور ترکیه سفر کنند تا علاوه بر بازدید از جاهای دیدنی وان، با کم‌ترین بودجه، کالاهای مورد نظرشان را هم بخرند و با دست پر به خانه بازگردند. اگر شما هم به وان سفر کرده‌اید و از دیگر مراکز خرید ارزان وان بازدید کرده‌اید، برای راهنمایی بهتر دیگر کاربران در قسمت نظرات تجربیات خود را به اشتراک بگذارید.   تألیف: تیم نویسندگان لست‌سکند"
https://lastsecond.ir/blog/8099-emirgan-park-istanbul,پارک محبوب و پرطرفدار امیرگان در قلب استانبولپارک امیرگان استانبول (Emirgan Park Istanbul)، یکی از بزرگ‌ترین پارک‌های این شهر است که در منطقه ساری‌یر و در قسمت اروپایی بُسفُر (Bosphorus) قرار گرفته است. بعضی از افراد، از پارک اِمیرگان به‌عنوان زیباترین پارک استانبول یاد می‌کنند. اگر به لیست‌های تحت‌عنوان «در استانبول چه باید بکنیم!» توجه کرده باشید، معمولاً پارک زیبای امیرگان جزو 10 مورد اول است. امیرگان واقعاً زیباست، پُر از لاله‌های رنگارنگ، چشمه‌های شگفت‌انگیز، تعداد زیادی میز پیک‌نیک، زمین‌بازی برای کودکان و رستوران‌هایی با چشم‌اندازهای خارق‌العاده، همه و همه جزئی از زیبایی‌های پارک اِمیرگان در استانبول هستند. معمولاً در تور استانبول، بازدید از این پارک زیبا بین برنامه‌های گردشی قرار می‌گیرد؛ در غیر این صورت، حتماً پیشنهاد می‌کنیم که خودتان دیدن آن را از دست ندهید. در این پارک، بخش‌های جذاب، جشنواره‌ها و امکانات و ویژگی‌هایی در نظر گرفته‌اند که بهتر است پیش از رفتن به آن، از این بخش‌ها آگاهی پیدا کنید. در این مطلب از بلاگ لست‌سکند می‌توانید علاوه بر مطلع شدن از برنامه‌ها، تاریخچه و اطلاعات دیگری هم از آن به‌دست آورید. آنچه در ادامه مطلب خواهید خواند  تاریخچه پارک امیرگانطبیعت و گل‌های لاله پارک امیرگانجشنواره‌های پارک امیرگان استانبولعمارت‌های پارک امیرگانعمارت زرد پارک امیرگانعمارت صورتی پارک امیرگانعمارت سفید پارک امیرگانبخش‌های مختلف پارک امیرگان استانبولرستوران‌ها و کافه‌های پارک امیرگاننحوه دسترسی به پارک امیرگان تاریخچه پارک امیرگان امیرگان پارکی 470 هزار متر مربعی و پوشیده از درختان سرو است که در اواسط قرن شانزدهم به نام پارک فریدون بیگ یا فریدون بی شناخته می‌شده است. در قرن هفدهم، این پارک توسط سلطان مراد چهارم (Murad IV) امپراتور عثمانی به‌عنوان هدیه به «امیر گونه خان»، سردار ایرانی زمان صفویه، هدیه داده می‌شود. نام پارک هم از واژه امیرگونه (Emirgûne) گرفته‌ شده است که طی زمان به امیرگان تغییر پیدا می‌کند. در طول سالیان مختلف، مالکین پارک بارها تغییر کرده‌اند.  لیست کامل جاهای دیدنی استانبول  گل‌های رنگارنگ لاله پارک امیرگان  دریاچه جذاب پارک امیرگان استانبول طبیعت و گل‌های لاله پارک امیرگان پارک امیرگان در کنار سواحل بسفر قرار دارد که منظره بسیار دیدنی و جذابی را برای پارک ایجاد کرده است. پارک امیرگان را به‌‌عنوان پارک لاله‌ها یا بهشت لاله‌ها می‌شناسند. دلیل شهرت پارک، این است که در دهه 1960 باغی مختص گل لاله در اینجا افتتاح‌ شد. لاله‌های رنگی امیرگان، جذابیت خاصی را برای بازدید و قدم زدن و حتی عکاسی به این پارک بخشیده‌اند. همچنین این پارک، به‌دلیل زیبایی‌های خاص خود، یکی از لوکیشن‌های عکاسی برای عکس‌های عروسی محسوب می‌شود. گل‌های لاله پارک امیرگان در 120 نوع مختلف هستند. این گل‌ها در طرح‌ها و شکل‌های مختلفی کاشته شده‌اند که جلوه بسیار زیبایی را به بازدیدکنندگان نمایش می‌دهند. با این گل‌های لاله، برخی از قسمت‌ها را مانند فرش‌های ترکی درآورنده‌اند و طرح‌های دیگر، مانند جریان رودخانه و سایر اشکال طبیعت، هستند. فرم کاشتن این گل‌ها در جشنواره‌ها دیدنی‌تر می‌شود. افزون بر تنوع چشمگیر گل‌های لاله، گونه‌های گیاهی دیگری هم در این پارک دیده می‌شوند. درختان سرو، صنوبر، بید و مانند آن‌ها، از جمله این موارد هستند. به این گیاهان و منظره‌ها، نمای دریاچه پارک امیرگان استانبول را هم اضافه کنید که زیبایی منطقه را چند برابر می‌کند.  طبیعت زیبای امیرگان استانبول  بخش‌های مختلف امیرگان جشنواره‌های پارک امیرگان استانبول از سال 2005 هرساله جشنواره بین‌المللی گل لاله در پارک امیرگان استانبول برگزار می‌شود. اگر بخواهیم گل لاله را ریشه‌ای‌تر بررسی کنیم، باید بگوییم که این گل برای امپراطوری عثمانی بسیار مهم است و همچنین در فرهنگ ترکی هم جایگاه ویژه‌ای دارد. مردم ترکیه برای جشن گرفتن بهار و همین طور به‌خاطر اهمیت گل لاله، سالانه جشنواره‌هایی را در نقاط مختلفی مانند میدان سلطان احمد، میدان تقسیم یا تکسیم، برگزار می‌کنند و این پارک از مکان‌های مناسب فستیوال های مهم استانبول است. یکی از زیباترین و دیدنی‌ترین جشن‌های پارک امیرگان، در ماه آوریل (اوایل فروردین تا اوایل اردیبهشت) برگزار می‌‌شود. در نتیجه، اگر با تور استانبول نوروز سفر کنید، این جشنواره را می‌بینید. در این جشنواره تقریباً 3.5 میلیون گل کاشته می‌شود. علاوه بر این، در پارک فعالیت‌های فرهنگی و هنری هم وجود دارد. در طول جشنواره، مسابقاتی برگزار می‌شود که عکاسی، یکی از این رقابت‌هاست و در انتها به عکاسان برگزیده جایزه می‌دهند.  شکل‌های متفاوت در کاشت گل‌های لاله  گونه‌های مختلف گل لاله در امیرگان عمارت‌های پارک امیرگان در اواخر دهه 1860 پارک در اختیار فردی به نام اسماعیل پاشا (Isma'il Pasha) یکی از والیان امپراتوری عثمانی در مصر و سودان قرار گرفت. او داخل پارک، سه عمارت چوبی شبیه کوشک و کلاه‌فرنگی ساخت که نوعی پاویون در فضای باز و مشجر هستند. هنوز هم این عمارت‌ها در پارک امیرگان قرار دارند و از آن‌ها استفاده می‌شود. وارثان اسماعیل پاشا در سال 1930 ملک را به یک تاجر اسلحه به نام لطفی توزان (Lütfi Tozan) فروختند. عمارت‌های پارک امیرگان را به‌دلیل رنگ‌های جالب و متفاوتی که دارند، به رنگشان می‌شناسند: عمارت زرد، عمارت صورتی و عمارت سفید. تصور کنید که روی بالکن یکی از این عمارت‌ها بنشینید و همراه با منظره‌ای که پیش روی شماست، نوشیدنی یا یک وعده غذایی میل کنید.  نمایی از عمارت‌های امیرگان عمارت زرد پارک امیرگان عمارت زرد، سازه‌ای چوبی است که از 1871 تا 1878 به‌عنوان کلبه شکار و اقامتگاه مهمان استفاده می‌شده است. این عمارت دو طبقه و 400 متر مربعی که یک بالکن و یک تراس دارد، در مرکز پارک قرار گرفته است. عمارت زرد که از چهار اتاق، یک سالن و یک آشپزخانه در طبقه زیرین و سه اتاق و یک سالن در طبقه فوقانی تشکیل‌ شده است، مشرف به تنگه بُسفُر است. معماری عمارت زرد نمایانگر معماری سنتی عثمانی است که در آن، سالن توسط اتاق‌ها محاصره‌ شده است. همچنین تزیینات سقف‌ها و دیوارها توسط سرکیس بالیان انجام‌ شده است. نقاشی‌ها، کنده‌کاری‌ها، درها، پنجره‌ها و جزئیات بنا، همگی شکوه این ساختمان را نمایش می‌دهند. عمارت زرد، در اوایل دهه 1980 در عرض چهار ماه بازسازی شد و پس از آن به‌عنوان کافه‌تریا استفاده شد.  نمای زیبای عمارت‌ها عمارت صورتی پارک امیرگان عمارت صورتی هم یک‌ خانه با معماری متداول عثمانی و به رنگ صورتی است. هنگام ورود، یک سالن بزرگ و دو اتاق را مشاهده می‌کنید. نام این عمارت هم از رنگ صورتی خارجی آن گرفته شده است. زیبایی‌های این عمارت، نشانی از شکوه و تاریخ دارند. عمارت صورتی به‌‌عنوان یک کافه‌تریا استفاده می‌شود و برای مراسم، جشن‌ها و حتی عروسی‌ها امکان استفاده دارد.  نمایی از عمارت صورتی عمارت سفید پارک امیرگان عمارت سفید که سومین عمارت پارک امیرگان است، فاصله‌ای 150 متری با عمارت زرد دارد. معماری آن شما را به یاد سبک نئوکلاسیک میاندازد. این رستوران هم دو طبقه دارد و از چوب ساخته شده است. عمارت سفید طی روز به‌ عنوان کافه‌تریا استفاده می‌شود و عصرها کاربری رستوران همراه با ارائه غذاهای ترکی‌عثمانی دارد. در صورتی که در فصلول سرد سال سفر خود را برنامه‌ریزی کرده‌اید، باز هم می‌توانید از دیدنی‌های دیگر این پارک مانند همین عمارت‌ها بازدید کنید و چیزی را از دست نمی‌دهید، فقط لازم است لباس گرم همراه داشته باشید. قیمت تور استانبول اسفند  عمارت سفید و مناظر روبه‌روی آن بخش‌های مختلف پارک امیرگان استانبول بخش‌های مختلف پارک امیرگان، باعث می‌شوند که طیف وسیع‌تری از افراد در رده‌های سنی مختلف، امکان استفاده از این پارک و امکانات آن را داشته باشند. برخی از این امکانات شامل مسیرهای مشخص برای پیاده‌روی و قدم‌زدن هستند. زمین بازی مخصوص کودکان از دیگر بخش‌هایی است که می‌توانید از آن استفاده کنید و کودکانتان را در آن مشغول کنید. اگر به زیلو انداختن و تفریحات دست‌جمعی علاقه دارید، در پارک امیرگان محل‌هایی برای پیک‌نیک مشخص شده‌اند و میزهایی مخصوص پیک‌نیک دارند تا بدون مشکل از آن‌ها بهره‌مند شوید. ورک‌شاپ‌های هنری مانند خوش‌نویسی و نقاشی و همین‌طور اجرای موسیقی زنده از دیگر فعالیت‌هایی است که در این پارک انجام می‌شوند. این فعالیت‌ها در زمان پاندمی کرونا انجام نمی‌شدند.  رنگ‌بندی متنوع گل‌های لاله امیرگان  بخش‌های مختلف پارک امیرگان رستوران‌ها و کافه‌های پارک امیرگان پارک امیرگان، رستوران‌ها و کافه‌هایی را در خود جای داده است که به تعدادی از آن‌ها اشاره کردیم که در خانه‌هایی از قرن 19 قرار گرفته‌اند. در طول هفته و آخر هفته‌ها می‌توانید صبحانه و غذاهای ترکی متنوعی را در این کافه‌ها و رستوران‌ها میل کنید. بعضی بازدیدکنندگان دوست دارند در هوای مطبوع پارک و مناظر زیبایش، کمی بنشینند و چیزی بخورند، حضور کافه و رستوران‌ها، چنین شرایطی را فراهم می‌کند.  نمایی از رستوران‌ها و کافه‌های امیرگان  نمایی از گل‌های لاله در رنگ‌های مختلف نحوه دسترسی به پارک امیرگان جواب این سؤال را که پارک امیرگان استانبول کجاست در این قسمت می‌دهیم. برای اینکه به پارک برسید، روش‌های گوناگونی در پیش دارید. یکی از معمول‌ترین روش‌هایی که می‌توانید از آن بهره‌مند شوید، استفاده از حمل و نقل عمومی استانبول است. خطوط اتوبوسی که از مناطق و حتی معروف‌ترین محله‌های شهر استانبول عبور می‌کنند و با آن‌ها می‌توانید خودتان را به پارک امیرگان برسانید. از تکسیم با خط اتوبوس 40، 40T از کاباتاش با خط اتوبوس 22، 22RE از بشیکتاش با خط اتوبوس 40B خطوط اتوبوس لونت، رومِلی و... اگر دوست ندارید که از راه زمینی به پارک امیرگان بروید، می‌توانید از راه‌های ارتباطی آبی استفاده کنید. اتوبوس‌های دریایی و قایق‌ها مخصوص این کار هستند. با قایق‌های امین‌اونو-روملی کاواگی می‌توانید خودتان را به این پارک برسانید. راه دیگر شما اتوبوس‌های دریایی بشیکتاش و کادیکوی به ایستینیه هستند. اگر با خودرو شخصی هم به دیدن این پارک می‌روید، می‌توانید اتومبیلتان را درون پارکینگ بگذارید، منتها برای استفاده از پارکینگ، باید هزینه آن را پرداخت کنید. معروفترین محله‌های استانبول  نمایی از فضای سبز پارک امیرگان  تزیینات مختلف پارک سخن آخر اگر به پارک امیرگان استانبول بروید، انگار قدم به بهشتی از لاله‌های رنگارنگ با اشکال و طرح‌های مختلف می‌گذارید. در کنار این گل‌های متنوع، می‌توانید در کافه‌ها و رستوران‌هایی بروید که خانه‌هایی قدیمی و تاریخی هستند و نمادی از ساختمان‌های دوره عثمانی و قدیمی ترکیه را دارند. علاوه بر این‌ها، اگر شانس با شما یار باشد، شرکت در جشنواره‌هایی که در این پارک برگزار می‌شود، خاطره شما را رنگین‌تر می‌کند. بنابراین، بازدید از این پارک را به‌هیچ‌وجه از دست ندهید. اگر با تور اقساطی استانبول به این شهر می‌روید، باز هم دیدن این پارک، گزینه خوبی برای کنترل هزینه‌های بازدید محسوب می‌شود.   تألیف: تیم نویسندگان لست‌سکند
https://lastsecond.ir/blog/10443-travel-guide-to-kusadasi,به کوش آداسی آسان سفر کنیدمطالعه راهنمای سفر به کوش آداسی، برای کسانی که می‌خواهند به این شهر ساحلی و زیبای ترکیه سفر کنند، بسیار مفید و حتی ضروری است. هنگامی که می‌خواهید یک شهر تفریحی ترکیه را برای سفر انتخاب کنید، با تعداد زیادی از گزینه‌ها مواجه می‌شوید و با تحقیق در مورد هر کدام، می‌توانید اطلاعات مفیدی به دست آورید. راهنمای سفر به کوش آداسی، نه تنها این اطلاعات را به صورت جامع در اختیار شما می‌گذارد، بلکه می‌تواند راه‌و‌روش بهتر سفر کردن به این شهر را نیز به شما نشان دهد.  هرچند هنگام رزرو تور کوش آداسی ممکن است از اطرافیانتان یا کسانی‌که قبلا به این شهر سفر کرده‌اند کم‌و‌بیش اطلاعاتی به‌دست آورده باشید، اما باید در نظر داشته باشید که سلیقه افراد در نظرشان موثر است. بنابراین، با تکیه بر اطلاعاتی که از منابع معتبر به دست می‌آورید یا در نظرات انبوهی از مسافران می‌خوانید، می‌توانید تصمیم بهتری بگیرید. اگر این شهر را به طور قطعی مقصد سفر خود انتخاب کردید؛ راهنمای سفر به کوش آداسی می‌تواند شما را با جوانب دیگر گردش در این شهر آشنا کند و کمکی باشد برای کسب تجربه‌ای لذت‌بخش و بدون نقص از سفر. در این مطلب از لست‌سکند، شهر کوش آداسی را از جوانب مختلف بررسی می‌کنیم، پس تا انتهای متن همراه ما باشید. آنچه در ادامه مطلب خواهید خواند   معرفی شهر کوش آداسی ترکیه نگاهی به تاریخچه شهر کوش آداسی ترکیهبهترین زمان سفر به کوش آداسی ترکیه راه‌های سفر به کوش آداسی ترکیههزینه سفر به کوش آداسیدر کوش آداسی کجا اقامت کنیم؟فضای شهری کوش آداسی چگونه است؟فرهنگ مردم کوش آداسی چگونه است؟در کوش آداسی چه غذاهایی بخوریم؟حمل و نقل درون شهری کوش آداسی چگونه است؟ در کوش آداسی چگونه خرید کنیم؟در کوش آداسی از کجا خرید کنیم؟جاذبه‌های گردشگری کوش آداسی1. خرابه‌های باستانی افسوس (Ephesus)2. جزیره کبوتر (Pigeon island Kusadasi)3. ساحل لیدیز بیچ (Ladys beach)4. پارک آبی آدا لند (Adaland)  معرفی شهر کوش آداسی ترکیه  کوش آداسی یکی از شهرهای مهم تفریحی و ساحلی کشور ترکیه است. شهری پرجنب‌وجوش که در سواحل غربی این کشور واقع شده و نه تنها به خاطر سواحل، هتل‌های لوکس و تفریحات شبانه‌اش، بلکه به دلیل نزدیکی به بسیاری از مکان‌های تاریخی مهم این کشور، مانند افسوس، شهرت پیدا کرده است. کوش آداسی که در زبان ترکی به معنای جزیره پرندگان است، در خلیجی در منطقه دریای اژه ترکیه قرار دارد و به خاطر آب‌های شفاف و فیروزه‌ای دریای اژه، سواحل شنی وسیع، آفتاب درخشان و اسکله بزرگ، میان گردشگران اروپایی و ایرانی بسیار طرفدار دارد. این شهر تنها 80 کیلومتر از فرودگاه عدنان مندرس ازمیر فاصله دارد. هتل‌ها و مراکز تفریحی فراوانی در سواحل کوش آداسی پذیرای مهمانان از سراسر جهان هستند و صدها رستوران را در خط ساحلی این شهر انواع غذاهای ترکی و بین‌المللی را سرو می‌کنند. کوش آداسی از شهرهای جذاب بین مقاصد تور ترکیه محسوب می‌شود. قیمت انواع تورهای ترکیه  موقعیت کوش آداسی در کشور ترکیه نگاهی به تاریخچه شهر کوش آداسی ترکیه در قرن چهارم پیش از میلاد، کوش آداسی تحت کنترل دولت شهر یونانی افسوس درآمد. شهر در این دوران رونق گرفت و به مرکز مهمی برای آموزش و فرهنگ تبدیل شد. معبد آرتمیس، یکی از عجایب هفتگانه جهان باستان، تنها در چند کیلومتری کوش آداسی قرار داشت. در قرون وسطی، کوش آداسی به دلیل پله‌های نردبان مانندی که به قلعه روی تپه منتهی می‌شد، به «اسکالا نوا» یا «نردبان جدید» معروف بود. در سال‌های بعد، کوش آداسی توسط رومیان، بیزانس، ترکان سلجوقی و امپراتوری عثمانی فتح شد. در زمان امپراتوری عثمانی، این شهر به یک پایگاه دریایی مهم تبدیل شد و کوش آداسی مرکز مهم تجارت و بازرگانی کشور بود. این شهر به دلیل تولید ابریشم، پنبه و سایر منسوجات و همچنین صنعت کشتی‌سازی شهرت داشت.  کوش آداسی امروزی در قرن شانزدهم توسط ونیزی‌ها به عنوان یک مستعمره تأسیس شد. قلعه‌ای که در جزیره کوچکی در این شهر قرار دارد به منظور دیدبانی در زمان بیزانس ساخته شده است. در قرون وسطی کوش آداسی توسط ونیزی‌ها و ژنوایی‌ها اداره می‌شد. شهر برای محافظت در برابر خشونت دزدان دریایی با دیوارهای قلعه احاطه شده بود که در آن قرن‌ها در ناحیه مدیترانه بسیار رایج بود. در نیمه دوم قرن بیستم، کوش آداسی به عنوان یک مقصد گردشگری رشد و توسعه سریعی را تجربه کرد. امروزه این شهر مقصدی محبوب برای مسافران داخلی و خارجی است و به خاطر سواحل زیبا، ویرانه‌های باستانی و زندگی شبانه پر جنب و جوش شناخته شده است.  عکسی قدیمی از کوش آداسی بهترین زمان سفر به کوش آداسی ترکیه یکی از مواردی که باید در راهنمای سفر به کوش آداسی بررسی کنیم، بهترین زمان سفر به کوش آداسی است. این شهر ساحلی مشرف به دریای اژه است و آب‌و‌هوای مدیترانه‌ای با زمستان‌های معتدل و تابستان‌های گرم و گاهی مرطوب دارد. کوش آداسی بیش از 300 روز آفتاب گرم در سال دارد و این موضوع به سفرهای تابستانی آن رونق بیشتری می‌بخشد. بهترین زمان سفر به کوش آداسی بین ماه می تا اکتبر (از اردیبهشت تا آبان) است که دمای هوا بالا است و هر روز حداقل ده ساعت آفتاب دل‌انگیز، لذت شنا در آب‌های شفاف را دوچندان می‌کند. افزایش دما تا تابستان ادامه خواهد داشت و در نهایت در جولای (تیر و مرداد) به 33 درجه سانتی گراد می‌رسد. در کوش آداسی بادهای شمالی از سمت جنوب به شکل نسیم خنک و تازه می‌وزند. این بادها در گرمای تابستان بسیار لذت‌بخش هستند، اما می‌توانند باعث سردتر شدن هوا در زمستان شوند، بنابراین اگر در فصل سرد به کوش آداسی سفر می‌کنید، لباس گرم را فراموش نکنید. فصل سرد کوش آداسی از اواخر نوامبر تا اواسط مارس (آذر تا اسفند) شروع می‌شود. بیشترین دما حدود 14 درجه سانتیگراد و کمترین دما 6 درجه سانتیگراد است. اگر گرما را دوست ندارید و می‌خواهید در یک هوای خنک به گشت‌وگذار در شهر بپردازید، این ماه‌ها بهترین زمان برای سفر به کوش آداسی برای شما خواهند بود.   کوش آداسی در هوای ابری  راه‌های سفر به کوش آداسی ترکیه به دلیل فاصله این شهر از مرزهای ایران، سفر زمینی به کوش آداسی برای این مقصد چندان مرسوم نیست، اما امکان آن برای مسافرانی که سفر زمینی با خودروی شخصی را می‌پسندند، وجود دارد. با توجه به مبدأ، میزان معطلی در مرز و مسیری که از مرزهای ایران به سمت کوش آداسی انتخاب می‌کنید، مدت زمان این سفر متغیر است. رایج‌ترین شیوه برای بازدید از شهر کوش آداسی، سفر هوایی و رزرو تور ترکیه برای این شهر است. در این شیوه بلیط هواپیما، هتل و ترانسفر و لیدر در یک پکیج آماده برای شما رزرو می‌شود و دیگر نیازی نیست هر کدام از این موارد را به صورت جداگانه هماهنگ کنید. به دلیل اینکه شهر کوش آداسی فرودگاهی ندارد، مقصد پرواز این تورها نزدیکترین فرودگاه در 90 کیلومتری این شهر یعنی فرودگاه عدنان مندرس ازمیر است. از ازمیر توسط اتوبوس یا ون‌های مسافری که کارگزار تورتان هماهنگ کرده است، با طی زمانی 1 ساعت و نیم تا 2 ساعت، به هتل مورد نظر خود خواهید رسید. اما اگر توری رزرو نکردید و تنها با خرید بلیط ازمیر، قصد سفر به کوش آداسی را دارید، می‌توانید با استفاده از وسایل حمل‌ونقل زیر خودتان را به این شهر برسانید. تاکسی: رانندگان تاکسی محلی که در فرودگاه ازمیر حضور دارند، کرایه تعیین شده‌ای ندارند و از تاکسی‌متر برای محاسبه قیمت خود استفاده نمی‌کنند. هر راننده در مورد قیمت به صورت شخصی تصمیم می‌گیرد و سپس قبل از شروع سفر، این قیمت را به شما اطلاع می‌دهد. برای کاهش هزینه تاکسی می‌توانید با راننده چانه بزنید تا به توافق برسید. اتوبوس: اگر می‌خواهید با هزینه کمتری خودتان را به کوش آداسی برسانید، استفاده از اتوبوس‌های هاواش از فرودگاه ازمیر به کوش آداسی می‌تواند یک گزینه عالی برای ترانسفر برای شما باشد. قبل از ورود به اتوبوس باید بلیط‌های خود را در فرودگاه خریداری کنید و سپس به راننده خود تحویل دهید. قطار: هیچ خط قطار مستقیمی از فرودگاه ازمیر به کوش آداسی وجود ندارد، بنابراین این کندترین و شاید بدترین روش برای سفر به کوش آداسی است. برای این روش، ابتدا باید با قطار راه‌آهن ترکیه به سمت سلچوک بروید، 10 دقیقه تا ایستگاه اتوبوس پیاده‌روی کنید و سپس با اتوبوس Fixbus وارد شهر کوش آداسی شوید.  زمان این نوع سفر 2 ساعت و 25 دقیقه است.  اتوبوس‌های هاواش از ازمیر به کوش آداسی هزینه سفر به کوش آداسی برای سفر به کوش آداسی، بهترین راه رزرو تورهای این شهر است. این تورها پکیجی از بلیط، اقامت، ترانسفر و لیدر هستند و تا حدودی از هزینه‌های اضافه می‌کاهد و در زمان صرفه‌جویی می‌کند. به طور کلی، هزینه تورهای کوش آداسی بستگی به تاریخ سفر، پرواز، هتل انتخابی و خدمات آن دارد. معمولا افرادی که به این شهر سفر می‌کنند، به‌دنبال آرامش و گذراندن تعطیلاتی تفریحی هستند و ترجیح می‌دهند یک هتل‌ باکیفیت را رزرو کنند. کوش آداسی تعداد زیادی هتل آل و یوآل دارد که برخی از آن‌ها خدمات متفاوتی مانند پارک آبی و تفریحات خاص ارائه می‌دهند. این تورها معمولا 6 شبه و شامل صبحانه، نهار، میان وعده و شام هستند. قیمت تورهای کوش آداسی اقتصادی نیستند و می‌توان گفت جزو تورهای لوکس ترکیه محسوب می‌شوند، اما خدمات این تورها بسیاری از هزینه‌ها را دربرمی‌گیرد و اگر تصمیم ندارید از هتل خارج شوید، می‌تواند گزینه خوبی برای یک سفر تفریحی مقرون‌به‌صرفه باشد.  یکی از هزینه‌هایی که در سفر به شهر کوش آداسی ممکن است با آن‌ها مواجه شوید، هزینه خوردوخوراک است. قیمت غذا در شهر کوش آداسی نسبت به قیمت غذا در ترکیه و سایر شهرهای غیرتفریحی آن گران‌تر است. حمل‌و‌نقل نیز در این شهر از طریق تاکسی یا ون‌هایی به نام دولموش انجام می‌شود. البته استفاده از تاکسی به دلیل هزینه زیادش معمولا مرسوم نیست. البته تمام این هزینه‌ها به سبک سفر افراد بستگی دارد و می‌تواند توسط خود مسافران کنترل شود.  رستوران غذاهای محلی در کوش آداسی در کوش آداسی کجا اقامت کنیم؟ کوش آداسی پر از هتل‌های لوکس و پنج ستاره با امکانات بی‌نظیر است و معمولا این شهر به همین دلیل مقصد مسافرت‎‌های لوکس هم محسوب می‌شود. این هتل‌ها هر آن چیزی که برای تفریحات خاطره‌انگیز احتیاج داشته باشید، در اختیار شما قرار می‌دهند؛ اما هزینه اقامت در آن‌ها نیز با توجه به امکاناتشان تعیین می‌شود و گاها برای سفر اقتصادی مناسب به‌نظر نمی‌رسند. در مقابل، تعداد زیادی هاستل و هتل 3 و 4 ستاره در سطح شهر دیده می‌شوند که بسیاری از آن‌ها مورد علاقه توریست‌های اروپایی قرار می‌گیرند. به طور کلی در شهر کوش آداسی به دلیل حضور تعداد زیادی از اقامتگاه‌ها و تنوع آن‌ها، نگرانی برای محل اقامت وجود ندارد.   هتل های لوکس کوش آداسی فضای شهری کوش آداسی چگونه است؟ موضوع بعدی که در راهنمای سفر به کوش آداسی باید به آن توجه کنیم، بافت شهری است. کوش آداسی یک شهر تفریحی بزرگ در سواحل دریای اژه ترکیه و مرکز منطقه ساحلی در استان آیدین است که در 95 کیلومتری جنوب ازمیر قرار دارد. صنعت اولیه این شهر گردشگری است. کوش آداسی که روی تپه‌ای واقع شده، سراشیبی و سربالایی بسیاری دارد، به همین علت رفت‌و‌آمد در آن کمی مشکل خواهد بود. اگر قصد دارید به کوش آداسی سفر کنید؛ باید بدانید که عمده سر‌و‌کار شما با منطقه و خط ساحلی‌اش خواهد بود؛ زیرا مرکز تفریحی کوش آداسی در این منطقه قرار دارد و همه توریست‌ها در آن، تفریح و خرید خود را انجام می‌دهند. باقی مناطق شهر مربوط به هتل‌های غیرساحلی، ویلاهای شخصی و مناطق مسکونی است. در ساحل شهر، شاهد لنگر گرفتن تعدادی کشتی کروز غول‌پیکر خواهید بود که چشم‌انداز آن‌ها، منظره‌ای بی‌نظیر را در اختیارتان قرار می‌دهد. خیابان ساحلی شامل بازار کوش آداسی، جزیره پرنده و قلعه کوش آداسی، مغازه‌های متنوع و رستوران‌ها و کافه‌های متعدد است. همچنین در پیاده‌راه ساحلی شاهد حضور دکه‌های غذاهای خیابانی هم خواهید بود.   خط ساحلی کوش آداسی فرهنگ مردم کوش آداسی چگونه است؟ کوش آداسی شهری زیبا با تاریخی غنی است. این شهر تفریحی به دلیل توریستی بودنش، کمی به کشورهای اروپایی شبیه و فرهنگ مردمانش با شرق ترکیه بسیار متفاوت است. جشنواره کوش آداسی گنچلیک (جشنواره جوانان کوش آداسی)، هر ساله از سال 2016 در ساحل عشق، یکی از سواحل اصلی واقع در ساحل منطقه داووتلار برگزار می‌شود. این جشنواره که هر سال در ماه ژوئیه در پنج روز با مجموع اجرای بیش از 30 هنرمند برپا می‌شود، به یکی از معتبرترین جشنواره‌های موسیقی در ترکیه تبدیل شده است. در این شهر قومیت‌های مختلف حضور دارند. از ساکنان شهرهای مختلف ترکیه تا اروپایی‌ها به گشت‌و‌گذار و تفریح در آن مشغولند، بنابراین فرهنگ آن نیز تحت تاثیر حضور این گردشگران قرار گرفته و از حالت سنتی خارج شده است.  در کوش آداسی چه غذاهایی بخوریم؟ با اینکه بسیاری از افرادی که به این شهر سفر می‌کنند، وعده‌های غذاییشان را در هتل صرف می‌کنند، اما هستند افرادی‌که به دلیل اقامت در هتل‌های ساده‌تر یا نپسندیدن غذاهای هتل، تصمیم می‌گیرند سری به شهر زده و تجربه‌ای متفاوت را به دست آورند. همان‌طور که اشاره کردیم؛ قیمت غذا در کوش آداسی نسبتا گران است، به‌خصوص در خیابان‌های اصلی و رستوران‌هایی که در خط ساحلی قرار دارند این تفاوت قیمت بیشتر به چشم می‌خورد. معروف‌ترین و شاید مهمترین غذایی که در سفرتان به کوش آداسی با آن مواجه خواهید شد، دونر کباب است. تقریبا در هر گوشه‌ای از شهر شاهد رستوران‌های فروش این غذای محبوب خواهید بود و البته این غذا یکی از موارد اقتصادی میان باقی گزینه‌ها است. در کوش آداسی می‌توانید انواع غذاهای محلی ترکیه و غذاهای بین‌المللی را بیابید. شعب رستوران‌ها و کافه‌های بین‌المللی مانند برگر کینگ و استارباکس نیز در این شهر فعال هستند. غذاهای دریایی به دلیل موقعیت این شهر، طرفداران بسیاری دارد. اغلب رستوران‌های دریایی را می‌توانید در پیاده‌راه کناری لیدیز بیچ با نام کادینلار دنیزی جاده‌سی مشاهده کنید. در این پیاده‌راه، غذای محلی ترکی به نام کوکوروچ را هم می‌توانید امتحان کنید. اگر در خط ساحلی دکه‌های کوچک فروش صدف را مشاهده کردید، برای کسب تجربه‌ای جدید از دلمه دریایی به آن سری بزنید. این صدف‌ها ترکیبی از برنج، سبزیجات و صدف هستند و به عنوان میان‌وعده‌ای سبک مصرف می‌شوند.   رستوران‌های خط ساحلی کوش آداسی حمل و نقل درون شهری کوش آداسی چگونه است؟ از موارد مهم در راهنمای سفر کوش آداسی، نحوه رفت‌وآمد در شهر است. در کوش آداسی، بهترین حالت برای دسترسی به تمام نقاط شهر، استفاده از دولموش یا ون‌های ترکی است. این ون‌ها بیشتر شبیه به یک مینی بوس‌تاکسی مشترک است که در ترکیه بسیار رایج است. این وسیله حمل‌و‌نقل، تقریبا هر چند دقیقه از ایستگاه‌ها عبور می‌کند و دلموش‌های هر مسیر با شماره مخصوصشان مشخص می‌شوند. آن‌ها در هر نقطه‌ای از مسیرشان قادر به ایستادن هستند و شما می‌توانید از راننده درخواست کنید در نقطه‌ای که می‌خواهید پیاده شوید، توقف کند. اطلاع از نقشه مسیر هر شماره از دولموش می‌تواند دسترسی خوبی را برای شما ایجاد کند. البته علاوه بر دولموش، تاکسی‌ها هم در دسترس مسافران هستند که هزینه بیشتری دارند.  دولموش ها در کوش آداسی  در کوش آداسی چگونه خرید کنیم؟ اگر عاشق چانه زدن هستید، در کوش آداسی در بهشت ​​خواهید بود. البته قیمت اجناس در کوش آداسی گاهی آنقدر عجیب است که خرید به‌صرفه را غیر ممکن می‌سازد. کوش آداسی بر خلاف استانبول و آنتالیا، شهری برای خرید نیست. مراکز خرید لوکس در این شهر کمتر به چشم می‌خورند و تنها بازارهای سنتی و مغازه‌های خیابانی می‌توانند تا حدی توجه شما را برای خرید کردن در این شهر جلب کنند. با این حال، در برخی از مناسبت‌های رایج در کشور ترکیه که حراجی‌های سراسری برگزار می‌شوند می‌توان اجناس مناسبی را تهیه کرد. فروشگاه‌های معتبر در کوش آداسی برندهای ترکی و بین المللی با کیفیت مناسب را به فروش می‌رسانند؛ اما بازارهای این شهر پر از محصولات تقلبی هستند. قبل از خرید از بازارها و مغازه‌های این شهر، به چند نکته توجه کنید. این نکات به خرید موفق شما کمک خواهند کرد. فروشندگان در بازار و اطراف شهر قدیمی، اغلب شما را به خرید وادار می‌کنند. به خاطر داشته باشید که نیازی نیست به دعوت چای نوشیدن در مغازه پاسخ مثبت دهید و بعد، در رودربایستی قرار بگیرید. بی‌ادبی نیست که به اجناس نگاه کنید و قیمتشان را بپرسید و در نهایت از آن مغازه خرید نکنید. اجازه ندهید صاحبان مغازه به شما فشار بیاورند. صاحبان مغازه ممکن است سعی کنند شما را وادار به تصمیم‌گیری فوری در مورد خرید اجناسشان کنند. شما نیازی به تصمیم فوری ندارید. مغازه‌های بی‌شماری در کوش آداسی وجود دارد. ظاهر و قیمت کالاهای مدنظرتان را بررسی کنید، اشکالی ندارد که نپسندید و به فروشگاه بعدی بروید. قبل از خرید هر چیزی، حداقل 10 فروشگاه را بررسی کنید. وقت خود را در یک مغازه صرف نکنید. هزاران فروشگاه لباس و صدها مغازه فرش و جواهرات در کوش آداسی وجود دارد. حداقل از 10 مغازه دیدن کنید و سپس تصمیم بگیرید از کدام‌یک خرید کنید. پس از بازدید 10 مغازه، بینش بهتری خواهید داشت و کمتر احتمال دارد چیزی بخرید که پشیمان شوید. از جاهایی که محلی‌ها خرید می‌کنند، خرید کنید. مشتریان مغازه را بررسی کنید. اگر مردم محلی از همان مکان خرید می‌کنند، این را به عنوان نشانه‌ای از کیفیت و قیمت مناسب در نظر بگیرید. مردم محلی بهتر از شما مغازه‌های این شهر را می‌شناسند و اگر از یک فروشگاه خرید می‌کنند، معمولا دلیلی دارد. از صحبت با مردم محلی نترسید و در مورد محل خرید اقلام خاص، راهنمایی بخواهید.  مغازه‌های خیابانی کوش آداسی در کوش آداسی از کجا خرید کنیم؟ یکی از موارد مهم در راهنمای سفر به کوش آداسی، معرفی مراکز خرید مهم شهر است. همان‌طور که اشاره کردیم، در کوش آداسی، مراکز خرید چند طبقه محدودی وجود دارد. بیشتر خریدها در این شهر از فروشگا‌های خیابانی، بازارهای محلی و مراکز خرید کوچک انجام می‌شود. گرند بازار در منطقه شهر قدیمی کوش آداسی در قسمت توریستی کوش آداسی قرار دارد و بیشتر مغازه‌هایش برای گردشگران طراحی شده‌اند. مردم محلی به ندرت از این فروشگاه‌ها خرید می‌کنند. مغازه‌ها اغلب با قیمت‌های بالاتر از قیمت‌های بازارهای محلی اجناسشان را به فروش می رسند. در این منطقه، انواع و اقسام کالاهای سنتی، صنایع‌دستی و فروشگا‌های لباس را خواهید یافت.  مرکز خرید اسکالا نووا یکی از مراکز خریدی است که در خط ساحلی خواهید دید. این مرکز خرید مکانی عالی برای صرف غذا، نوشیدن یا لذت بردن از ساعات پایانی شب است و منظره‌ای زیبا از شهر دارد. به این ترتیب، خرید از مغازه‌هایش در درجه دوم اهمیت قرار می‌گیرد. اکثر مغازه‌های اسکالا نووا شبیه به مغازه‌های شهر قدیمی هستند و برند مطرحی میان آن‌ها وجود ندارد. به طور کلی، مغازه‌ها در مرکز کوش آداسی باید محصولات خود را گران بفروشند تا کرایه‌های بالا و هزینه‌های کلی فروشگاهشان را بپردازند، بنابراین، خرید مقرون‌به‌صرفه در این منطقه دور از انتظار است. مرکز خرید ستور مارینا، مکانی عالی برای لذت بردن از یک گفتگوی دوستانه در کافه‌ها و رستوران‌های شیک است. این مرکز خرید اجناس باکیفیتی دارد؛ اما از نظر وسعت کوچک است. شما می‌توانید برندهای محبوب ترکیه را در این مرکز خرید بیابید.  بهترین مکان برای خرید پوشاک تقلبی یا بدون مارک، بازار سوسیته است. در این بازار می‌توانید ساعت، کیف و هر کالای مد روز ولی تقلبی را با قیمت‌های پایین پیدا کنید. در حدود 100 مغازه در این بازار وجود دارد. شما در بازار سوسیته امکان خریدی ارزان را خواهید داشت، زیرا رقابت بین فروشندگان متعدد آن وجود دارد. همچنین، اجاره‌ها و هزینه‌های فروشگاه‌ها پایین‌تر است، که این موضوع قیمت‌ها را کاهش می‌دهد. در این بازار می‌توانید آزادانه چانه بزنید.  اگر می خواهید محصولات با کیفیت بخرید، به مرکز خرید کوش آداسی مراجعه کنید. این مجموعه، بهترین مرکز خرید کوش آداسی است که شامل صدها مغازه است. شما می‌توانید لباس، نیازهای روزانه و سوغاتی‌های با کیفیت را در این بازار خریداری کنید.  خرید در کوش آداسی جاذبه‌های گردشگری کوش آداسی یکی دیگر از مواردی که در راهنمای سفر به کوش آداسی مورد توجه می‌گیرد، جاذبه‌های گردشگری این شهر است. با اینکه اغلب گردشگران اینگونه شهرهای ساحلی، به‌دنبال آرامش و استراحت در کنار سواحل هستند؛ اما عده‌ای نیز در کنار این هدف، به دنبال کشف اماکن باستانی یا جاذبه‌های دیدنی شهر هستند. کوش آداسی محبوب‌ترین بندر کشتی‌های کروز در دریای اژه ترکیه است که فقط یک منطقه برای تفریحات ساحلی نیست. در ادامه، با برخی از جاذبه‌های گردشگری این شهر آشنا خواهید شد.  لیست کامل جاهای دیدنی کوش آداسی 1. خرابه‌های باستانی افسوس (Ephesus) برای اکثر بازدیدکنندگان کوش آداسی، بازدید از شهر باستانی افسوس دلیل اصلی دور شدن از ساحل است. این جاذبه در 18 کیلومتری شمال شرقی شهر،  یک سفر نیم روزه محسوب می‌شود و به لطف دسترسی آسان به مینی‌بوس‌های کوش آداسی و شهر سلچوک، دسترسی به آن آسان است. تاریخ این شهر به قرن دهم قبل از میلاد باز می‌گردد، اگرچه آثار ساختمانی بزرگی که امروزه می‌توانید ببینید مربوط به دوران کلاسیک یونانی-رومی آن است. آدرس شهر باستانی افسوس: سلچوک، آجارلار ساعت کاری شهر باستانی افسوس: 8:00 صبح تا 6:30 بعد از ظهر  موقعیت شهر باستانی افسوس  شهر باستانی افسوس 2. جزیره کبوتر (Pigeon island Kusadasi) درست در نزدیکی بندر کوش آداسی، گذرگاهی به طول 350 متر به جزیره کبوتر (Güvercin Ada) منتهی می‌شود، جایی که بقایای یک قلعه بیزانسی قرن سیزدهمی روی صخره‌ای قرار دارد. این قلعه در دوران عثمانی به لانه‌ای برای دزدان دریایی محلی تبدیل شد. داخل قلعه، مسیری بین درختان و گیاهان بومی مانند کاج ترکی و گل حفاظت‌شده کوش آداسی، تولوشا، وجود دارد. آدرس جزیره کبوتر: کوش آداسی، خیابان گوورجین آدا ساعت کاری جزیره کبوتر: 9:00 صبح تا 10:00 شب  موقعیت جزیره کبوتر  جزیره کبوتر 3. ساحل لیدیز بیچ (Ladys beach) ساحل بانوان (به ترکی: Kadınlar Denizi) ساحلی مشهور در کوش آداسی است. اهالی این شهر در فصل تابستان و به‌ویژه روزهای یکشنبه سری به این ساحل زیبا می‌زنند. نام این ساحل شنی از کاربرد تاریخی ساحل در دوره عثمانی گرفته شده است، زمانی که تنها زنان مجاز به شنا در آن بودند. امروزه در این ساحل محدودیتی برای حضور مردان وجود ندارد. آدرس ساحل لیدیز بیچ: کوش اداسی، خیابان کادینلار دنیزی   موقعیت ساحل لیدیز بیچ  لیدیز بیچ در کوش آداسی 4. پارک آبی آدا لند (Adaland) پارک آبی آدالند نه تنها به خاطر استخرهای روبازش، بلکه به خاطر انبوه سرسره‌های آبی که مشابه آن در کشور ترکیه وجود ندارد، مشهور است. در مجموع بیش از 20 سرسره کاملا متفاوت و دیدنی برای علاقه‌مندان به  هیجان وجود دارد. آنها از نظر شکل و ظاهر و همچنین عملکرد متفاوت هستند. سرسره‌های سریع و لوله‌های بسته از محبوبیت ویژه‌ای برخوردارند. کسانی که قصد دارند تفریحات آبی لذت بخش را در کوش آداسی تجربه کنند، در سفرشان سری به آدالند می‌زنند. آدرس پارک آبی آدالند: کوش آداسی، خیابان کوشتور اونو ساعت کاری پارک آبی آدالند: همه روزه از اوایل ماه مه تا اوایل اکتبر، 10 صبح تا 6 بعد از ظهر باز است  موقعیت پارک آبی آدالند  پارک آبی آدالند سخن آخر اکنون که با مطالعه راهنمای سفر به کوش آداسی، جوانب مختلف برای انتخاب این مقصد را بررسی کردید، می‌توانید با اطلاعات بیشتر و دیدی بهتر تصمیم به بازدید از آن بگیرید. در این شهر ساحلی محبوب ترکیه، زمان را از دست ندهید. به خط ساحلی بروید، کافه‌نشینی کنید، به جاهای دیدنی کوش آداسی سر بزنید و در سواحلش زیر آفتاب گرم و درخشان، استراحت کنید. در کوش آداسی همه چیز برای تجربه یک سفر لذت‌بخش آماده است. اگر در این ماه‌های پایانی سال؛ به‌دنبال مقصدی خانوادگی در یکی از سواحل ترکیه هستید، پیشنهاد می‌کنیم تور کوش آداسی نوروزی را بررسی کنید و آن را یکی از گزینه‌های مناسب برای سفری تفریحی در نظر بگیرید. اگر قبلا در این شهر اقامت داشتید، در قسمت نظرات، تجربیات خود را با دیگر کاربران به اشتراک بگذارید و کاربرانی که در جستجوی اطلاعات برای سفر به این شهر هستند، راهنمایی کنید.     تألیف: تیم نویسندگان لست‌سکند
https://lastsecond.ir/blog/10437-istanbul-or-antalya,آنتالیا بهتر است یا استانبول؟استانبول یا آنتالیا، کدام یک را برای سفر انتخاب کنیم؟ این سوالی است که ذهن بسیاری از مسافران را در مرحله انتخاب مقصد سفر، درگیر می‌کند. اغلب افراد، قبل از سفر به این دو شهر و بررسی تورهای استانبول و تورهای آنتالیا، به این فکر میفتند که یک شهر را انتخاب کنند تا با معیارهای سفرشان هم‌خوانی داشته باشد. اما چطور می‌توان فهمید کدام‌یک از این شهرهای ترکیه برای سفر ما مناسب هستند؟ قبل از هر چیز باید خواسته‌های خود را از سفر و در واقع هدفتان مشخص کنید. بررسی کنید که برای چه چیزی می‌خواهید سفر کنید. بازدید از جاذبه‌های تاریخی و قدم زدن در دل شهر برایتان مهم‌تر است یا استراحت کنار ساحل و چشم‌انداز دریایی فیروزه‌ای؟  با اینکه بسیاری از مسافران در مرحله مشخص شدن هدف سفر، شهر مورد نظرشان را انتخاب می‌کنند، اما عده‌ای ترجیح می‌دهند اطلاعات بیشتری را از این دو شهر به دست آورند تا انتخاب بهتری داشته باشند. در این مطلب از لست سکند، دو شهر استانبول و آنتالیا را از جوانب مختلف بررسی خواهیم کرد و مقایسه‌ای مختصر میان آن‌ها انجام خواهیم داد تا در انتخاب هر کدام از آن‌ها، با دید بهتری تصمیم بگیرید. آنچه در ادامه مطلب خواهید خواند  مقایسه آنتالیا و استانبول از نظر موقعیت جغرافیاییمقایسه آنتالیا و استانبول از نظر آب‌و‌هوامقایسه آنتالیا و استانبول از نظر قیمت تورمقایسه آنتالیا و استانبول از نظر جاذبه‌هامقایسه آنتالیا و استانبول از نظر تنوع غذایی و رستوران‌گردیمقایسه آنتالیا و استانبول از نظر خریدمقایسه آنتالیا و استانبول از نظر تفریحات و زندگی شبانهمقایسه استانبول یا آنتالیا از نظر حمل و نقل عمومیمقایسه استانبول و آنتالیا از نظر سفر با خانوادهمقایسه آنتالیا و استانبول از نظر هزینه‌های سفرمقایسه استانبول و آنتالیا از نظر اقامت مقایسه آنتالیا و استانبول از نظر موقعیت جغرافیایی استانبول، یکی از بزرگترین شهرهای کشور ترکیه است که هم در قاره اروپا و هم در آسیا واقع شده. این شهر در ساحل دریای مرمره، رو به شاخ طلایی و تنگه بسفر قرار گرفته و از نظر چشم‌انداز، مقصدی بسیار دیدنی است. استانبول یکی از توریستی‌ترین شهرهای ترکیه به‌خصوص برای ایرانیان محسوب می‌شود و همچنین بزرگترین شهر اروپا از نظر جمعیت است. اگر بخواهیم از نظر جغرافیایی موقعیت مکانی آن را بررسی کنیم، باید بگوییم که استانبول در شمال غربی کشور ترکیه واقع شده و تقریبا یکی از شهرهای دور این کشور به مرزهای ایران است.  آنتالیا، شهری در ساحل دریای مدیترانه است که در جنوب غربی ترکیه و خلیج آنتالیا قرار دارد. این شهر به عنوان یک مقصد ساحلی لوکس، مملو از هتل‌های مجلل و مراکز تفریحی ساحلی است. آنتالیا بزرگترین تفرجگاه دریایی بین‌المللی کشور ترکیه است که در منطقه ریویرای ترکیه واقع شده و بسیاری از گردشگران ایرانی این شهر را برای گذراندن تعطیلاتی رویایی، همراه با تفریحات ساحلی انتخاب می‌کنند. سواحل آنتالیا یک نقطه برجسته و عامل موثر در انتخاب مقصد بسیاری از مسافران میان استانبول یا آنتالیا است.  موقعیت آنتالیا و موقعیت استانبول در نقشه مقایسه آنتالیا و استانبول از نظر آب‌و‌هوا یکی از مواردی که در یافتن پاسخ سوال سفر به استانبول بهتر است یا آنتالیا، می‌تواند موثر باشد و تا حدودی به تصمیم مسافران مردد میان این دو شهر کمک کند، اطلاع از آب‌و‌هوای این دو شهر ترکیه است. در ادامه این موضوع را مورد بررسی قرار می‌دهیم. به دلیل موقعیت جغرافیایی، آب و هوای آنتالیا کمی گرمتر از استانبول است. به طور معمول، دمای هوا آنتالیا در تابستان، در ماه جولای حدود 28 درجه سانتیگراد و در استانبول حدود 24 درجه سانتیگراد است. به همین دلیل بسیاری از افرادی که قصد دارند از گرمای هوا در کنار ساحل لذت ببرند و آب‌تنی یا تفریحات ساحلی را انجام دهند، سفر به آنتالیا را در الویتشان قرار می‌دهند. به طور کلی آب و هوای آنتالیا مدیترانه‌ای است. زمستان‌ها نسبتاً معتدل است و دمای هوا به طور متوسط ​​در حدود 15 درجه است. بارش‌ها در فصول سرد، یعنی از اواسط اکتبر تا اواسط آوریل عموماً فراوان و گاهی سیل‌آسا است. برای رزرو تور آنتالیا اسفند باید آب‌و‌هوای این شهر را برای تاریخ مورد نظرتان بررسی کنید تا درگیر سرما و باران در این شهر نشوید. بین ماه‌های ژوئن و سپتامبر، میزان بارندگی این شهر تقریبا صفر است.  آب‌و‌هوای استانبول به طور کلی شبیه به منطقه مرمره است. ماه‌های تابستان، به خصوص بین جولای تا آگوست گرم و مرطوب است و بارش باران بسیار کم است. آب و هوا در فصول زمستانی می‌تواند سرد و مرطوب با مقداری برف باشد، اما به اندازه برخی مناطق دیگر کشور ترکیه آنقدر شدید نیست. بهار و پاییز استانبول معتدل است و این فصول بهترین زمان برای بازدیدکنندگان این شهر خواهد بود. استانبول به عنوان یک منطقه بسیار بزرگ، تنوع آب و هوایی زیادی دارد به‌طوری که می‌توانید چندین آب و هوای مختلف را در یک شهر تجربه کنید؛ به عنوان مثال، تنگه بسفر و اطراف آن تحت سلطه آب‌و‌هوای مدیترانه‌ای (تابستان های خشک و زمستان های معتدل و بارانی) است، اما در شمال شهر می‌توانید آب‌و‌هوای دریای سیاه، که بیشتر بارانی است را مشاهده کنید و در عین حال می‌توانید در غرب استانبول آب و هوای منطقه بالکان را داشته باشید (زمستان های سرد و برف بسیار). در شرق آن آب‌و‌هوای قاره‌ای آناتولی (تابستان‌های گرم و زمستان‌های سرد) وجود دارد. در سفر به استانبول حتی می‌توانید آب‌و‌هوای کاملاً متفاوتی را در یک روز تجربه کنید. در حالی که در یک منطقه برف می بارد، می‌توانید شاهد تابش خورشید در قسمت دیگری از شهر باشید.   آنتالیا در فصل تابستان و استانبول در فصل زمستان مقایسه آنتالیا و استانبول از نظر قیمت تور اغلب مسافران برای سفر به استانبول یا آنتالیا از راه هوایی و رزرو تور اقدام می‌کنند، چون این راه بهترین و آسان‌ترین روش موجود برای سفر به این دو شهر است. اما در رابطه با قیمت همه چیز بستگی به زمان سفر شما، هتل مورد نظر، پرواز و شب‌های اقامتتان دارد. اگر تصمیم دارید در فصول پر سفر یا مناسبت‌های مهم به یکی از این دو شهر سر بزنید، باید هزینه بیشتری نیز برای رزرو تور آنتالیا یا استانبول در نظر بگیرید. در تابستان و بهار به طبع قیمت تورهای استانبول یا آنتالیا، به دلیل آب و هوای مناسب، افزایش می‌یابد. اگر تصمیم دارید یک تور آنتالیای خوش قیمت پیدا کنید، باید در زمستان تصمیم به سفر بگیرید، هرچند دیگر در این فصل خبری از سواحل آرام، آفتاب گرم، شنا در استخرهای روباز و تفریحات آبی آنتالیا نیست، اما هزینه‌ها بسیار اقتصادی خواهد بود. استانبول اما، همیشه مورد توجه گردشگران است و تغییرات در قیمت تورهای آن زیاد نیست. فقط در زمان‌هایی که این شهر با افزایش توریست رو‌به‌رو می‌شود، مانند ژانویه یا مناسبت‌های مهم دیگر، با کمبود محل اقامت و در پی آن با افزایش قیمت تورها مواجه خواهید شد. به طور کلی، اگر تورهای دو شهر را در یک فصل و موقعیت یکسان در نظر بگیریم، متوجه خواهیم شد که مجریان تورهای آنتالیا، مدت 6 شب اقامت را برای مسافران در نظر گرفته‌اند، در حالی که تورهای استانبول معمولا 3 شب، 4 شب، 5 شب، 6 یا 7 شب اقامت در هتل دارند. این تنوع در انتخاب شب‌های اقامت، قیمت این تورها را متنوع‌تر کرده و دست شما را در انتخاب باز می‌گذارد. به طور کلی، تورهای آنتالیا به دلیل کیفیت بالای هتل‌ها و خدماتشان، از جمله صبحانه و ناهار و شام رایگان در زمان اقامت، از تورهای استانبول گران‌ترند و این اختلاف قیمت در فصل تابستان جلوه بیشتری پیدا می‌کند.    فرودگاه آنتالیا و فرودگاه استانبول مقایسه آنتالیا و استانبول از نظر جاذبه‌ها تعداد زیادی از جاذبه‌های تاریخی و طبیعی ترکیه، در استانبول و آنتالیا قرار دارند. آنتالیا موزه‌ها و جاذبه‌های دیدنی تاریخی و طبیعی منحصر‌به‌فردی را در خود جای داده است، که بازدید از آن‌ها سفری به یاد ماندنی برای شما رقم خواهد زد. این شهر، تاریخ را با یک تعطیلات تفریحی آرام ترکیب می‌کند. از جاهای دیدنی آنتالیا می‌توان به موزه آنتالیا و مناره یولی اشاره کرد، هرچند بسیاری از گردشگرانی که این شهر را مقصد سفر خود قرار می‌دهند، کمتر از هتل محل اقامتشان خارج می‌شوند و به امکانات تفریحی آن بسنده می‌کنند. جاذبه‌های تاریخی و طبیعی آنتالیا در فواصل نسبتا زیادی از هم قرار دارند و این موضوع هزینه‌های رفت‌و‌آمد مسافران را افزایش خواهد داد، شاید به همین دلیل است که بسیاری از آن‌ها از نظر گردشگران دور می‌مانند. مسافرینی که به مجموعه‌ای متنوع از جاذبه‌های تاریخی، طبیعی و تفریحی علاقه دارند، شهر استانبول را بیشتر می‌پسندند. جاهای دیدنی استانبول به قدری متنوع‌اند که شاید یک سفر چند روزه نتواند فرصت کافی برای بازدید از آن‌ها را به شما بدهد. خوشبختانه این جاذبه‌ها در فواصل کمی از هم قرار دارند و با وجود سیستم کارآمد حمل و نقل عمومی در استانبول، دسترسی به آن‌ها از هرجای شهر امکانپذیر و البته اقتصادی خواهد بود. استانبول با تاریخی غنی و متنوع، موزه‌ها، مساجد، کلیساها و بناهای باستانی زیادی دارد که می‌توانید در طول اقامتتان در این شهر از آنها دیدن کنید.  پس اگر علاقه‌مند به گردش در شهر و بازدید از جاذبه‌ها هستید، استانبول انتخاب بهتری برای شما خواهد بود.   جاهای دیدنی آنتالیا و جاهای دیدنی استانبول مقایسه آنتالیا و استانبول از نظر تنوع غذایی و رستوران‌گردی شما از آن دسته مسافرانی هستید که به رستوران‌گردی، کشف طعم‌های جدید و تجربه غذاهای خیابانی مقصد مورد نظرتان علاقه‌مندید، یا ترجیح می‌دهید غذایتان هر روز در رستوران هتلتان سرو شود و نیازی به جستجو میان رستوران‌های شهر نداشته باشید؟ اگر خودتان را جزو دسته اول می‌بینید باید به شما بگوییم که شهر استانبول، شهر کافه‌ها رستوران‌ها و غذاهای خیابانی متنوع است. امکان ندارد که در خیابانی قدم بزنید و با تعداد زیادی رستوران محلی یا بین‌المللی رو‌به‌رو نشوید. در این شهر زنده و شلوغ، تنوع زیادی از غذاها به چشم می‌خورد که شاید طعم آن‌ها را تاکنون نچشیده باشید. از غذاهای خیابانی و رستوران‌های محلی خیابان استقلال گرفته تا لوکس‌ترین و بهترین رستوران‌های استانبول، همه در دسترس شما خواهند بود. نگران بودجه خود نباشید، با توجه به هزینه‌های سفرتان و قیمت غذا در ترکیه، می‌توانید بهترین انتخاب را برای صرف یک وعده غذایی لذت‌بخش در این شهر داشته باشید.  و اما آنتالیا، این شهر هم از نظر کافه و رستوران غنی است اما شاید نتوان آن را هم‌سطح شهر استانبول در نظر گرفت. در شهر آنتالیا و مرکز تاریخی آن، کاله ایچی، تنوع رستوران‌ها و کافه‌ها بسیار زیاد است؛ اما در خارج از این منطقه، تنوع کاهش می‌یابد و رستوران‌ها در فواصل زیادی از هم قرار دارند. به طور کلی اغلب مسافرینی که به شهر آنتالیا سفر می‌کنند، معمولا با پکیجی از صبحانه، نهار، میان‌وعده و شام مواجه می‌شوند که در رستوران‌های هتل سرو می‌شود و البته هزینه آن در تورشان حساب شده است (در تمام تورها صدق نمی‌کند و این پکیج بستگی به خدمات هتل مورد نظرتان دارد). این غذاها ترکیبی از غذاهای محلی و بین‌المللی است و به نسبت درجه هتل تنوع و کیفیت آن‌ها متغییر خواهد بود. پس در مقایسه میان استانبول یا آنتالیا برای کشف طعم‌ها و رستوران‌های جدید، استانبول برنده میدان خواهد بود. اما اگر علاقه‌ای به جستجو برای غذا و تنوع در محل صرف غذا ندارید و ترجیح می‌دهید وعده‌های غذاییتان آماده و در ساعت مشخصی در هتلتان سرو شوند، آنتالیا بهترین انتخاب برای شما خواهد بود.  رستوران در آنتالیا و رستوران در استانبول مقایسه آنتالیا و استانبول از نظر خرید آنتالیا منحصرا شهری برای خرید نیست، اما خرید نیز می‌تواند بخشی از سفر به این شهر باشد. این شهر ترکیبی از مراکز خرید مدرن و سنتی است که رضایت عاشقان خرید را جلب می‌کند. از برندهای لوکس در مراکز خرید آنتالیا گرفته تا سوغاتی و زیور آلات محلی در بازارهایش، هر چیزی که مد نظر دارید را خواهید یافت. ممکن است که قیمت‌ها در برخی از مناطق کمی بالاتر از شهری مانند استانبول باشد، اما خرید از اوت لت های متنوع آنتالیا می‌تواند تا حدودی هزینه‌هایتان را کاهش دهد. به طور کلی به دلیل پراکندگی و محدودیت مراکز خرید در آنتالیا، خرید در این شهر کمی گران و زمان‌بر خواهد بود. اما استانبول، شهری بسیار محبوب برای خریداران و عاشقان گشت‌و‌گذار در بازارها است. این شهر پایتخت فرهنگ و مد ترکیه است و به همین دلیل مناطق خرید زیادی در آن وجود دارد که انواع برندهای داخلی و خارجی را می‌توان در آن‌ها یافت. سراسر استانبول مملو از فروشگاه‌های پوشاک، زیورآلات، سوغاتی و... است و در هر محله می‌توان خرید میان تنوع خوبی از کالاها با قیمت‌های متفاوت را تجربه کرد. از نظر قیمت و کیفیت، استانبول مهم‌ترین شهر ترکیه برای خرید لباس است، چون در این شهر قیمت‌ها مناسب‌تر و حراجی‌ها پررنگ‌تر هستند و رقابت میان فروشندگان به این تنوع دامن می‌زند. در کنار مراکز خرید استانبول، خیابان استقلال یکی از مهمترین خیابان‌های خرید است که تقریبا تمام گردشگران این شهر از آن بازدید می‌کنند. مراکز خرید سنتی‌تر مانند بازار بزرگ استانبول و بازار ادویه نیز از توریستی‌ترین بازارهای ترکیه محسوب می‌شوند.  مراکز خرید آنتالیا و مراکز خرید استانبول مقایسه آنتالیا و استانبول از نظر تفریحات و زندگی شبانه آنتالیا یک مقصد تفریحی است، به همین علت، تعداد زیادی مکان تفریحی شبانه نیز دارد. شب زنده‌داری در این شهر رواج دارد و بسیاری از گردشگران تا نیمه‌های شب تفریح و کافه‌نشینی می‌کنند. اغلب هتل‌های لوکس آنتالیا نیز به همین دلیل خدمات آل و یوآل را ارائه می‌دهند تا مسافران بتوانند شب‌های خوشی را در مدت اقامتشان تجربه کنند. در کل بیشتر شب‌زنده‌داری‌ها در آنتالیا در هتل‌ها اتفاق می‌افتد. کسانی که در شهر آنتالیا و مرکز تاریخی آن اقامت دارند، می‌توانند در خیابان‌های پرشور و سرزنده آن قدم بزنند یا در کافه‌ای، شب خود را خاطره‌انگیز کنند.  استانبول شهر زنده‌ ترکیه، به شب‌های بی‌نظیرش معروف است. خیابان‌های مملو از جمعیت، کافه‌ و رستوران‌های شلوغ در ساعات پایانی شب، نمی‌گذارند خستگی گشت‌و‌گذار روزانه شما را از پای بیندازد و هتل‌نشینتان کند. در این شهر خواب معنی ندارد به‌خصوص در اطراف مهمترین خیابان آن، یعنی استقلال، هرگز ساعت‌های پایانی شب را حس نخواهید کرد. بنابراین اگر به دنبال تفریحات شبانه هستید، هر دو شهر آنتالیا یا استانبول می‌توانند مقصد سفر شما باشند.  شب در آنتالیا و شب در استانبول مقایسه استانبول یا آنتالیا از نظر حمل و نقل عمومی به طور کلی در کشور ترکیه مهمترین وسیله حمل و نقل عمومی محلی، دولموش (dolmuş) یا مینی بوس ترکی است. این اتوبوس‌ها در مسیرهای ثابت در شهرها و همچنین بین مناطق در رفت‌و‌آمد هستند. در حال حاضر، در شهر آنتالیا، دو خط تراموا مکان‌های مهمی مانند فرودگاه آنتالیا را به مرکز شهر آنتالیا متصل می‌کند. اتوبوس‌های عمومی بزرگتری نیز در آنتالیا فعالیت می‌کنند. پرداخت هزینه حمل و نقل عمومی در این شهر با آنتالیا کارت انجام می‌شود. در نظر داشته باشید که هیچ قطار یا خط ریلی در آنتالیا وجود ندارد و تاکسی‌های آنتالیا معمولاً در مقایسه با سایر گزینه‌های حمل و نقل کمی گران هستند. ترانسفر فرودگاهی از قبل رزرو شده، معمولاً ارزان‌تر از تاکسی گرفتن از فرودگاه به هتل است. گزارش‌ها حاکی از آن است که به دلیل سفر اروپایی‌ها به این شهر، بسیاری از تاکسی‌ها کرایه خود را به یورو درخواست می‌کنند.  اما در استانبول، این شهر یک سیستم حمل و نقل عمومی کارآمد و کامل دارد که می‌تواند شما را با ارزان‌نترین روش به هر نقطه از شهر برساند. سیستم حمل و نقل عمومی استانبول جامع و متنوع است و شامل اتوبوس، تراموا، مینی بوس، کشتی، فونیکولار است. برای استفاده از تمامی وسایل حمل و نقل عمومی در این شهر به استانبول کارت نیاز دارید که می‌توانید آن را در کیوسک‌های کوچک نزدیک تمام ایستگاه‌های مترو، اسکله‌ها و همچنین ایستگاه‌های اتوبوس پیدا کنید. به طور کلی در رقابت بین دسترسی به حمل‌ و نقل آسان و ارزان، استانبول پیروز میدان خواهد بود.   حمل و نقل عمومی در آنتالیا و استانبول مقایسه استانبول و آنتالیا از نظر سفر با خانواده قصد دارید یک سفری خانوادگی را با رزرو تور ترکیه تجربه کنید و با این سوال مواجه شدید که برای این نوع سفر، آنتالیا بهتر است یا استانبول؟ به طور کلی اگر همراه با کودکانتان به یکی از شهرهای استانبول یا آنتالیا سفر می‌کنید باید مواردی را برای سرگرمی آن‌ها در نظر بگیرید. در آنتالیا و البته در هتل‌های این شهر؛ سرگرمی‌های متنوعی برای کودکان وجود دارد این موارد شامل سالن بازی، استخر و پارک آبی، سینما و... است که به نسبت درجه هتل این امکانات افزایش خواهند یافت. همچنین آنتالیا سواحل زیبا و هتل‌های خانوادگی فراوانی دارد که آرامش و شادی خانواده‌ها را تامین می‌کند. تفریحات استانبول برای بچه ها هم وجود دارد، اما همانطور که می‌دانید استانبول شهر پیاده‌روی و قدم زدن است، کاری که کودکان زیاد از آن لذت نمی‌برند. استانبول چندین موزه مناسب برای کودکان، چند آکواریوم و پارک‌های موضوعی سرگرم‌کننده دارد که می‌تواند لحظاتی خوش را برای خانواده‌ها رقم بزند. اما در کل برای یافتن جواب سوال «برای سفر خانوادگی آنتالیا بریم یا استانبول؟» گزینه مناسب آنتالیا خواهد بود.   تفریحات خانوادگی در آنتالیا و استانبول مقایسه آنتالیا و استانبول از نظر هزینه‌های سفر تعداد زیادی از مسافرانی که به فکر سفری اقتصادی هستند، میان دو شهر استانبول یا آنتالیا مردد می‌شوند. در آنتالیا علاوه بر هتل‌های لوکس، تعداد زیادی مهمانپذیر و هاستل نیز وجود دارد که برای سفرهای مجردی و یا اقتصادی مناسب است. برخی از هتل‌های این شهر قیمت مناسبی را برای مسافران در نظر گرفتند اما به نسبت آن خدماتشان نیز کمتر خواهد بود. با توجه به اینکه آنتالیا یک شهر تفریحی و توریستی است که اکثر اروپاییان به آن سفر می‌کنند قیمت تفریحات، خوردوخوراک و همچنین رفت‌وآمد در آن کمی بیشتر از استانبول است.  استانبول شهری برای کوله‌گردها و مسافران اقتصادی است. هاستل‌ها و گزینه‌های اقامتی مقرون به صرفه زیادی در این شهر دیدنی وجود دارد. بسیاری از هاستل‌ها در منطقه سلطان احمد پذیرای مسافرانی هستند که می‌خواهند سفری اقتصادی را تجربه کنند. همچنین در سطح شهر هتل‌های خوش‌قیمتی هم پیدا می‌شوند که رضایت این افراد را جلب کنند. به طور کلی به دلیل قیمت مناسب خوردوخوراک، وجود غذاهای خیابانی متنوع و حمل و نقل عمومی ارزان، در نبرد میان استانبول یا آنتالیا در این قسمت، استانبول پیروز میدان خواهد بود.   هاستل در آنتالیا و استانبول مقایسه استانبول و آنتالیا از نظر اقامت در انتخاب میان استانبول یا آنتالیا برای سفر، هتل یکی از عواملی است که در تصمیم‌گیری نقش مهمی دارد. محل اقامت برای برخی از افراد اهمیت بسیاری دارد و در مقابل برخی فقط به عنوان جایی برای خواب به آن نگاه می‌کنند. البته که مقصد سفر هم مهم و قابل توجه است. در سفر به آنتالیا مهمترین چیز هتل است، زیرا اغلب مسافران این شهر، بیشتر زمان خود را در هتل می‌گذراند و تمایلی به خروج از آن ندارند. شاید به این دلیل که آن‌ها آنتالیا را برای گذراندن یک تعطیلات آرام و استراحت در کنار سواحل زیبا انتخاب کردند. در کل هتل‌های آنتالیا اغلب بسیار بزرگ و به صورت مجموعه‌هایی هستند که تمام امکانات تفریحی را در خود جای دادند. کیفیت این هتل‌ها از باقی شهرهای ترکیه بالاتر و برخی از آن‌ها بی‌نظیر در کل کشور هستند. معمولا بهترین هتل‌ های آنتالیا با پارک آبی مورد توجه مسافران این شهر قرار می‌گیرند هر چند هتل‌های معمولی‌تر نیز قابل رزرو هستند، اما تجربه اقامت در این مجموعه‌های غول‌آسا بهترین بخش سفر به آنتالیا است. ماجرا در استانبول موضوع کمی متفاوت است. با اینکه هتل‌های استانبول امکانات خوبی دارند؛ اما نباید از آن‌ها انتظار داشته باشید تا خدماتی در حد هتل‌های آنتالیا ارائه کنند. در سفر به استانبول، بهترین هتل‌ های منطقه تکسیم یا مناطق اطراف آن مورد توجه مسافران هستند، چون این هتل‌ها به بیشتر مراکز توریستی مهم این شهر دسترسی خوبی دارند. برخی از این اقامتگاه‌ها کوچک هستند ولی بسیاری از گردشگران اقامت در آن‌ها را ترجیح می‌دهند. استانبول مقصدی است که هتل‌نشینی در آن رواج ندارد و اغلب مسافران از هتل تنها به عنوان «جایی برای خوابیدن» استفاده می‌کنند. اگر به طور کلی استانبول یا آنتالیا را در رابطه با هتل مقایسه کنیم و بخواهیم یک مقصد خوب که هتل‌های با کیفیت و بی‌نظیری دارد انتخاب کنیم؛ آنتالیا انتخاب بهتری خواهد بود.  هتل‌های آنتالیا و هتل‌های استانبول  سخن آخر  سفر به آنتالیا بهتر است یا استانبول؟ باید بگوییم که در نهایت همه چیز به هدف شما از سفرتان بستگی دارد. این دو شهر کاملا متفاوت هستند و هرکدام جاذبه‌های خودشان را دارند. اگر میان استانبول یا آنتالیا مردد شدید، به هدف سفرتان فکر کنید. اهل پیاده‌روی و کشف جاهای جدید هستید یا می‌خواهید زیر آفتاب درخشان در استخر هتل یا دریای فیروزه‌ای شنا کنید؟ پاسخ این سوال می‌تواند کمک خوبی برای انتخاب میان استانبول یا آنتالیا باشد. در نهایت، در این مطلب از جوانب مختلف این موضوع را بررسی کردیم تا تصمیم‌گیری میان شهرهای استانبول یا آنتالیا برای سفر، آسان‌تر شود؛ به‌ویژه اکنون که بسیاری قصد دارند تور استانبول یا تور نورروزی آنتالیا خود را رزرو کنند تا از تعطیلاتشان نهایت لذت را ببرند. درج تجربیات شما از سفر به این دو شهر در بخش نظرات، می‌تواند راهنمای مفیدی برای افرادی باشد که تاکنون به آنتالیا یا استانبول سفر نکردند.     تألیف: تیم نویسندگان لست‌سکند
https://lastsecond.ir/blog/8286-museum-of-the-future-the-building-designed-by-an-algorithm,با یکی از عجیب‌ترین ساختمان‌های دنیا در خاورمیانه آشنا شوید! + تصاویرموزه آینده دبی، یکی 14 موزه زیبای جهان از نظر نشنال جغرافی است. این موزه با ساختمان ساختارشکنانه‌اش در بین برج‌های سربه‌فلک‌کشیده دبی، مانند نگینی در شهر می‌درخشد. موزه آینده دبی (Museum of the Future) در شهر آسمان‌خراش‌ها به‌عنوان یکی از پیچیده‌ترین پروژه‌های ساختمانی به‌حساب می‌آید. علاوه بر بنای آن، آنچه که در طبقات و داخل موزه آینده دبی به نمایش در آمده است، نشان از دیگر پروژه‌های جاه‌طلبانه شهر دارد، تصویری از آینده با اطلاعات و جزئیات فراوان. در طبقات این موزه، بخش‌های مختلفی وجود دارد که هر کدام به بیان موضوعی خاص می‌پردازند. در این موزه از شئ تاریخی و باستانی خاصی بازدید نمی‌کنید؛ اما با تحولات پیش رو و روند تغییراتی که در آینده شاهدشان خواهید بود، بیشتر و بهتر آشنا می‌شوید. موضوع فقط به آینده ختم نمی‌شود. در موزه، شما را با خطراتی آشنا می‌کنند که اگر اکنون به آن‌ها فکر نکنید، در آینده جهان را با مشکل روبه‌رو می‌کنند. در این مطلب از بلاگ لست سکند به بررسی موزه آینده دبی از زوایای مختلف می‌پردازیم. به این ترتیب، اگر تصمیم گرفتید که با تور دبی به این شهر بروید، از اطلاعات و جزئیات موزه و در آخر از قیمت بلیط مطلع هستید. آنچه در ادامه مطلب خواهید خواند  هدف از ساخت موزه آینده دبیقسمت‌های مختلف موزه آینده دبیبخش فردا، امروز موزه آینده (Tomorrow Today)بخش سفر به آینده موزه آینده (Journey To The Future)بخش قهرمانان آینده موزه آینده دبی (Future Heroes)برگزاری ورک‌شاپ در موزه آینده دبیبخش فروشگاهی موزه آیندهساختمان و شکل ظاهری موزه آینده دبینحوه ساخت موزه آینده دبیشعر روی موزه آینده دبیآینده‌ای سبز‌ترقیمت بلیط، ساعت بازدید و نحوه دسترسی به موزه آینده  هدف از ساخت موزه آینده دبی برای معرفی موزه آینده دبی، در سایتش از این جمله استفاده کرده‌اند: «چیزهایی در این دنیا هست که در هیچ دایرة‌المعارفی نیست، به‌خاطر اینکه هنوز وجود ندارند» جاه‌طلبی طرح‌ها و ایده‌هایی که در شهر دبی می‌بینید، همچنان ادامه دارند و حتی می‌توانید این را در معرفی بخش‌ها و موزه‌های مختلف‌شان هم مشاهده کنید. موزه آینده دبی، شما را به دیدن، لمس کردن و شکل دادن آینده دعوت می‌کند. شما با رفتن به این موزه، به آینده سفر می‌کنید و دانشی از زمان آینده را همراه امید برای خودتان به زمان حال می‌آورید.  مراحل ساخت موزه آینده دبی قسمت‌های مختلف موزه آینده دبی در این موزه می‌توانید بین طراحی‌های آینده کاوش کنید و از آن‌ها الهام بگیرید. تکنولوژی‌های آینده را از رهبران خلاقیت جویا شوید و تا حدودی با چگونگی آن‌ها آشنا شوید. در موزه آینده دبی، محیطی شبیه‌سازی شده از جهان آینده را می‌بینید. علاوه بر شما، کودکان هم می‌توانند با محیطی که مخصوص آن‌ها طراحی شده، خود را به چالش بکشند و روی مهارت‌هایشان تمرکز کنند. در مجموع درک بهتری از آینده و زمان حال پیدا می‌کنید که احتمالاً روی رفتار شما هم تأثیر مثبت می‌گذارد. برگزاری برنامه‌های مختلف، فعالیت‌های گوناگون و ورکشاپ‌ها، از دیگر ویژگی‌های این موزه به شمار می‌روند. افرادی که با تور دبی 7 شب سفر می‌کنند معمولا فرصت کافی دارند که از تمام بخش‌های این موزه بازدید کنند؛ اما اگر قرار است سفر کوتاهی به دبی داشته باشید، می‌توانید به بازدید دو سه بخش مهم آن بسنده کنید. بخش فردا، امروز موزه آینده (Tomorrow Today) در بخش «فردا، امروز» اثر مثبت تکنولوژی و قدرت، آن را می‌بینید. نمونه‌هایی از خلاقیت‌هایی که روی آینده اثر می‌گذارند و باعث تغییرش می‌شوند. از دیگر ویژگی‌های این بخش، نحوه کار و حل مشکلات به‌واسطه طراحان و محققان و شرکت‌های مختلف است. در این قسمت، نحوه پاسخگویی آن‌ها و راه‌حل‌ها ارائه می‌شوند و روند را بهتر در می‌یابید.  بخش‌های مختلف موزه آینده دبی بخش سفر به آینده موزه آینده (Journey To The Future) در بخش سفر به آینده، شما به سال 2071 می‌روید تا درک بهتری از جهان آینده و زندگی در آن پیدا کنید. این سفر کمک می‌کند تا الگوهای زندگی خودتان را هم بهبود ببخشید و آن‌ها را ارتقا دهید. در این سفر، شما به یک ایستگاه فضایی در فاصله 600 کیلومتری از سطح زمین می‌روید تا ببینید که ماه چطور می‌تواند به یک منبع انرژی تجدیدشدنی تبدیل شود. اینکه زندگی و کار در جوامع پیش‌رو چگونه است و اینکه مأموریت‌ها و مکاشفات به چه شکلی انجام می‌گیرند، تصویر روشن‌تری را از آینده به شما می‌دهد. از دیگر فعالیت‌هایی که در این بخش انجام می‌شود، این است که می‌توانید خودتان را در جنگل آمازون که آمیخته با واقعیت است، غوطه‌ور کنید. جزئیات و تعامل صدها نوع گیاه را ببینید و درباره آن‌ها اطلاعات کسب کنید. در موزه آینده دبی، گنجینه‌ای از صدها گونه متفاوت هست که امکان مشارکت شما برای کاوش در آن‌ها وجود دارد. کشف گونه‌های جدید، از دیگر ویژگی‌هایی است که برای شما در این موزه مهیا است. در این قسمت، می‌توانید برای ترمیم تغییرات آب‌وهوایی هم تلاش و مشارکت کنید. قسمت دیگر این بخش، مربوط به جایی است که می‌توانید از تکنولوژی دور باشید و در آن از حواس خود بهره بگیرید. در این قسمت از دنیای دیجیتال دور می‌شوید و دوباره به بدن، ذهن و روحتان متصل می‌شوید. در ادامه، می‌توانید تأثیر تحرک، مدیتیشن و آب را ببینید؛ جایی که ریتم طبیعت متعادل می‌شود و بالای سرتان روی گنبد، نور و حرکات آب را می‌بینید که خیلی حس و حال خوبی را به شما منتقل می‌کند.  از بخش‌های آینده موزه بخش قهرمانان آینده موزه آینده دبی (Future Heroes) در این بخش، فضایی باز و وسیع برای کودکان هست که ترکیبی از بازی کردن و جستجو دارد. بخش قهرمانان آینده، کودکان را تشویق می‌کند که آینده را توسعه بدهند و بتوانند توانایی‌هایشان را اثبات کنند. سه تا از تجربه‌های اصلی که روی آن‌ها مانور می‌دهند، طراحی، تجسم و ساختن است. کودکان با بازی کردن و انجام دادن فعالیت‌های مشارکتی، خلاقیت خود را به کار میندازند. طی مراحل مختلف با چالش‌هایی روبه‌رو می‌شوند که برخی از آن‌ها را باید در زمان‌های معینی انجام دهند که این امر ذهن آن‌ها را بیشتر تحریک می‌کند. بخش قهرمانان آینده، نظارت کارشناسان و راهنمایان را هم دارد. بسیاری از فعالیت‌هایی که بچه‌ها در این بخش باید انجام دهند، با الهام از بازی‌های ویدئویی است که به دنیای واقعی آورده شده‌اند و کودکان هم بازیگران آن‌ها هستند. در مجموع روحیه مشارکت و تفکر بحرانی در این قسمت برای کودکان فعال می‌شود. این بخش مناسب کودکان بین 3 تا 10 سال است.  طراحی بخش‌های مختلف متناسب با سن و سال بازدیدکنندگان برگزاری ورک‌شاپ در موزه آینده دبی با توجه به طراحی منحصربه‌فرد موزه آینده دبی و بخش‌هایی که دارد، ورک‌شاپ‌هایی در آن برگزار می‌شود که موضوعاتی مرتبط با موزه را دارند. برای مثال، ورک‌شاپ‌هایی مرتبط با معماری، تکنولوژی، طراحی سه‌بُعدی، از جمله این ورک‌شاپ‌ها هستند. اهداف مختلفی پشت این ورکشاپ‌هاست که بالا بردن سطح آگاهی، فقط یکی از برنامه‌های آن است.  ورکشاپ‌های مختلف در موزه آینده بخش فروشگاهی موزه آینده اگر می‌خواهید وسیله‌ای به یادگار تهیه کنید به بخش فروشگاهی موزه سر بزنید. در بخش فروشگاهی، کتاب، دفتر، وسایل تزیینی، تابلو، جاسوییچی، پاذل و...، وجود دارند. بعضی از این وسایل، نمادهایی از آینده دارند و برخی از آن‌ها با توجه به قسمت‌های مختلف موزه طراحی شده‌اند.  امکان خرید از فروشگاه موزه آینده ساختمان و شکل ظاهری موزه آینده دبی ظاهر موزه آینده دبی به شکلی است که انگار ترکیبی از گذشته و آینده دارد. فرم دایره‌وار این موزه، نمادی از انسانیت است. تپه سبزی که موزه روی آن قرار گرفته است نماد زمین است و فضای خالی آن نشان از آینده‌ای دارد که ناشناخته است. طراحی بنا توسط کیلا دیزاین (Killa Design) انجام شده است. فرم بنا هم به‌گونه‌ای است که باعث شده به آن، موزه انگشتر دبی هم بگویند. در ادامه باید بگوییم که مهندسی ساختمان را هم بورو هپولد (Buro Happold) بر عهده داشته است. ساختمان موزه از 1024 قطعه استیل ضد زنگ ساخته شده و روند ساخت آن با کمک ربات طی شده است. موزه، 77 متر ارتفاع دارد، 17600 مترمربع را پوشش می‌دهد و در مجموع 30548 متر مربع را اشغال می‌کند. موزه در هفت طبقه ساخته شده است. داخل موزه آینده دبی، هر طبقه مانند یک فیلم تعاملی گسترده طراحی شده که با کارشناسانِ داستان‌سرا، تکنولوژی‌ها و هنرمندان آماده شده است. اگر قرار بود در نوروز به دبی سفر کنید، پیشنهاد می‌کنیم حتما از بنای زیبای این موزه عکس بگیرید. قیمت تورهای نوروز دبی  نمایی از گفته‌های شیخ آل مکتوب نحوه ساخت موزه آینده دبی ساختن موزه از سال 2016 شروع شد و در نهایت در سال 2022 به سرانجام رسید. به‌دلیل هم‌زمانی شکل نامتعارف و طراحی بیرونی که با خوش‌نویسی خطوط عربی صورت گرفته است. این پروژه یکی از پیچیده‌ترین پروژه‌های ساختمانی محسوب می‌شود که تاکنون بنا شده است. برای ساخت چنین مجموعه‌ای از طراحی پارامتریک استفاده‌ نشده و از مدل (BIM) یا همان استفاده از مدل‌سازی اطلاعات ساختمان استفاده‌ شده است. این فناوری مبتنی بر مدل سه‌ بعدی است. در نهایت، با تجهیزاتی میلی‌متری طراحی صورت گرفت و توانست نقاط اتصال، قطر لوله‌های فولادی و حتی وزن کل فولاد مورد استفاده را به‌ صورت بهینه برآورد کند. همچنین در زمان ساخت از اسکن لیزری برای مقایسه سازه ساخته‌ شده با طراحی سه‌بعدی قبل از ساخت استفاده‌ شده است.  اسکلت اولیه موزه آینده شعر روی موزه آینده دبی اگر به نمای ساختمان انگشتر دبی توجه کنید، خطوطی عربی را می‌بینید. کسی نیست که این موزه را ببیند و نپرسد که شعر روی موزه آینده دبی چیست. در واقع باید بگوییم که شعر روی موزه آینده، گفته‌هایی از شیخ محمدبن رشید آل مکتوم، نخست‌وزیر امارات متحده عربی و فرمانروای دبی است. ترجمه این نوشته عبارت است از: «آینده از آن کسانی است که می‌توانند آن را تصور کنند، طراحی کنند و بسازند. نباید منتظر باشید، بلکه باید بسازید.» یکی از دیدگاه‌هایی که می‌توانیم در ارتباط با شعر روی موزه آینده دبی عنوان کنیم، این است که موزه دبی، جایی برای الهام گرفتن است. شیخ آل مکتوم معتقد است که هر چیز با اعتقاد، تعهد و با هم بودن انجام‌شدنی و امکان‌پذیر است. این موزه با ویژگی‌هایی که از آینده نشان می‌دهد، مانند نوری جلوه می‌کند که در تاریکی نمایان می‌شود. به این ترتیب، از اضطراب و بدبینی به آینده کاسته می‌شود و خطراتی که در زمان حال وجود دارد، ما را آگاه‌تر می‌کند.  نمای زیبای موزه آینده دبی در غروب آینده‌ای سبز‌تر از همان ابتدا مشخص بود که موزه آینده دبی قصد دارد جایگاهی قابل‌ قبول را در سیستم رتبه‌بندی ساختمان‌های سبز (LEED) کسب کند. این ساختمان، مجهز به سیستم‌های پیشرفته کنترل ساختمان و سیستم بازیافت آب شیرین است. همچنین نیاز انرژی خود را از طریق پنل‌های خورشیدی تأمین می‌کند که در بیرون ساختمان تعبیه شده‌اند. بازدیدکنندگان موزه می‌توانند حین بازدید از موزه، وسایل نقلیه برقی خود را هم شارژ کنند. در کل، طراحی به صورتی بوده است که بر پایداری تأکید کند. در این موزه قرار است به‌جای وسایل، بر داستان انسانِ آینده تمرکز شود و پیچیدگی‌های بزرگی را بررسی کند که انسان در آینده بشریت با آن‌ها روبه‌رو خواهد شد. محیط زیست فقط یکی از این موارد است. برای این کار، طیف گسترده‌ای از فناوری‌ها مانند واقعیت مجازی و واقعیت افزوده هم برای ایجاد تجربه‌ای حقیقی‌تر در نظر گرفته‌ شده‌اند.  بخش‌های سبز موزه آینده دبی قیمت بلیط، ساعت بازدید و نحوه دسترسی به موزه آینده  قیمت بلیط موزه آینده دبی برای افراد بالای 4 سال، 149 درهم امارات (حدود 175 هزار تومان) است. البته توجه کنید که هر درهم امارات برابر با 11 هزار و 600 تومان در بهمن 1401 در نظر گرفته شده است. کودکان زیر 4 سال، می‌توانند بدون پرداخت هزینه از موزه آینده دبی بازدید کنند. اگر آنلاین بلیط موزه را بخرید، می‌توانید ساعت بازدید را خودتان انتخاب کنید؛ اما حضوری هم می‌توانید این کار را انجام دهید، فقط ممکن است که ساعت مورد نظرتان را پیدا نکنید. ساعت بازدید از موزه آینده دبی هر روز از ساعت 10:00 صبح تا 19:30 عصر است. نحوه دسترسی به موزه آینده دبی در بهترین حالت، استفاده از خط مترو (خط قرمز رنگ) است. بهترین راه، ایستگاه برج‌های امارات و پلی است که به موزه می‌رسد.  نمایی دور از موزه آینده دبی سخن آخر اگر آن‌قدر کنجکاو هستید که از آینده اطلاعات به‌دست آورید و شمایلی از دنیای 50 سال بعد را بیابید، موزه آینده دبی بهترین گزینه برای ترسیم آینده است. اما کار خوب دیگری که در این موزه انجام می‌شود، این است که شما را با تهدیدهایی آشنا می‌کنند که در حال حاضر در جهان ما وجود دارند. بخش‌های موضوعی مختلف و تکنولوژی‌های به‌کار رفته در این موزه، شما را به‌خوبی جذب می‌کنند. در کنار جذابیت‌های بصری و معماری بنا، گردش در موزه حس و حال بهتری را هم به شما القا می‌کند. بازدید از این موزه برای شما، هم آگاهی و اطلاعاتتان را افزایش می‌دهد و هم جزوی از تفریحات دبی به حساب می‌آید.   تالیف: تیم نویسندگان لست‌سکند
https://lastsecond.ir/blog/10431-france-travel-guide,چطور فرانسه را به دلخواه خودمان بگردیم؟راهنمای سفر به فرانسه بهترین چراغ راه سفر شماست؛ زیرا در بین ایرانی‌ها، این کشور نسبت به مقاصدی مثل ترکیه و امارات و ارمنستان، مسافران کمتری دارد و به ندرت افرادی را پیدا می‌کنید که اطلاعات به‌روز و تجربیات کاربردی از سفر به فرانسه در اختیارتان قرار دهند. البته مسافرانی که با تور فرانسه از این سرزمین شش‌ضلعی دیدن می‌کنند، کارشان راحت‌تر است؛ زیرا از راهنمایی افراد مجرب برخوردار می‌شوند. اما بازهم چیزهایی هست که همه مسافران باید بدانند. طبیعتاً افرادی هم که سفر به فرانسه بدون تور را تجربه می‌کنند یا برای بار اول به فرانسه می‌روند، دغدغه‌های بسیار بیشتری دارند و به دنبال منبعی هستند که ضمن جامع بودن، اطلاعات موثقی از آخرین شرایط این کشور در اختیارشان قرار دهد و موضوعات مختلفی مثل انواع گردشگری، نحوه اقامت، رفت‌وآمد و هزینه مسافرت به فرانسه را پوشش دهد. در این مطلب از لست‌سکند، بنا بر این است که هر چیزی که از ابتدا تا انتهای سفر به فرانسه نیاز دارید را به ترتیب برایتان روشن کنیم. بنابراین، این راهنمای سفر به فرانسه بر اساس خط زمانی سفر شما تنظیم شده است. آنچه در ادامه مطلب خواهید خواند  آشنایی با فرانسهشهرت فرانسه در سطح جهانطبیعت فرانسهموقعیت استراتژیک فرانسههنر، تاریخ و فرهنگ فرانسهبهترین زمان سفر به فرانسهپربازدیدترین زمان سفر به فرانسهارزان‌ترین زمان سفر به فرانسهفصول نسبتاً کم‌بازدید فرانسهاخذ ویزای فرانسه چگونه است؟روش سفر به فرانسهسفر زمینی به فرانسهسفر هوایی به فرانسهرفت‌وآمد برون‌شهری در فرانسهرفت‌وآمد برون‌شهری با قطاررفت‌وآمد برون شهری با هواپیمارفت‌وآمد برون‌شهری با اتوبوسرفت‌وآمد برون‌شهری از مسیرهای دریاییرفت‌وآمد برون‌شهری با ماشین اجاره‌ایرفت‌وآمد عمومی در فرانسهمترو فرانسهاتوبوس شهری فرانسهتاکسی فرانسهتراموا فرانسهانواع روش اقامت در فرانسههتل‌های فرانسهکمپینگ در فرانسهخانه‌های روستایی در فرانسهاز غوغای خیابانی فاصله بگیریدشماره تلفن‌های اضطراری فرانسه را یاد بگیریداز ساعت کاری جاذبه‌ها و رستوران‌ها مطلع شویدکمی فرانسوی یاد بگیریدمراقب جیب‌هاتان باشید آشنایی با فرانسه قبل از اینکه پیچ‌وخم‌های سفر به فرانسه را برایتان باز کنیم، قدم اولِ راهنمای سفر به فرانسه را به آشنایی با این کشور اختصاص می‌دهیم و مختصر اطلاعاتی از دلایل اصلی محبوبیت آن می‌نویسیم. هرچند شاید بیشترتان فکر کنید که جذابیت مقصد رمانتیکی مثل فرانسه به قدری چشم‌گیر است که نیازی به اثبات و توصیف ندارد؛ اما با توجه به گوناگونی سلیقه‌ها، خواندن این قسمت خالی از لطف نیست؛ چراکه هرچه بیشتر از گیرایی‌های این کشور بدانید در انتخاب جاهای دیدنی فرانسه، موفق‌تر خواهید بود.  جاذبه‌های فرانسه در یک نگاه شهرت فرانسه در سطح جهان فرانسه آرزوی دل هر کسی است که تا به حال پا به اروپا نگذاشته است. هر کدام از ما حداقل یکبار خود را در قاب رمانتیک برج ایفل و تراس کافه‌های کوچه‌پس‌کوچه‌های پاریس تصور کرده‌ایم. مردمان بسیاری از شرق و غرب جهان فرانسه را پاتوق خود کرده‌اند و برای قدم زدن دوباره در شانزه‌لیزه و چشم دوختن به معماری این شهر لحظه‌شماری می‌کنند. آمار بازدید گردشگران از فرانسه، در سال 2019 به طرز عجیبی اوج گرفت و مرز 89 میلیون نفر را هم رد کرد.  جمعیت گردشگران فرانسه طبیعت فرانسه فرانسه از کوه‌های سفید‌پوش، دریا و دشت، هیچ کم ندارد. جالب توجه است که فقط 30 درصد از آمار گردشگری در فرانسه به توریست‌های خارجی این کشور تعلق دارد و 70 درصد مابقی‌، مسافرت‌های داخلی این کشور است، به عبارت دیگر، طبیعت فرانسه به حدی دلنشین و متنوع است که خود فرانسوی‌ها هم از گشت‌وگذار در آن خسته نمی‌شوند. گویی طبیعت و انسان دست به دست هم داده‌اند که سراسر این کشور را بیارایند. همچنین آب‌وهوای فرانسه هم به قدر کافی جذاب است؛ در این باره در قسمت بهترین زمان سفر به فرانسه بیشتر توضیح می‌دهیم.  طبیعت فرانسه موقعیت استراتژیک فرانسه فرانسه درصد خاصی از محبوبیت گردشگری‌ خود را به موقعیت جغرافیایی مهمش مدیون است. عده کثیری از جمعیت اروپا، این مقصد مهم را برای تفریحات و تعطیلاتشان گزینه‌ای بس ایده‌آل می‌یابند. این درحالیست که گردشگران خاورمیانه و مشرق زمین که به آشنایی با فرهنگ مردم مختلف اروپا علاقه دارند، در برخی فصول می‌توانند فرهنگ‌های مختلف اروپا را در سفر به فرانسه خلاصه کنند. زیرا در سال، میلیون‌ها نفر از کشورهای مختلف اروپا به فرانسه می‌آیند. همچنین ایرانی‌ها بعد از چند روز اقامت در این کشور، می‌توانند به سایر کشورهای اروپا هم سر بزنند. هنر، تاریخ و فرهنگ فرانسه شهرها و روستا‌های فرانسه از هر دوره تاریخ در خود ردی دارند. کسی که هدفش از ثبت‌نام در تور اروپا، سفر به اعماق تاریخ است، در کمتر مقصدی مثل فرانسه می‌تواند با تاریخ اروپا آشنا شود. از دوران شوالیه‌ها، انقلاب فرانسه و ناپلئون گرفته تا جای چکمه نازی‌ها در پاریس، چیزهای تاریخی زیادی برای دیدن وجود دارد. تعداد موزه‌های فرانسه سر به فلک می‌کشد و از 1000 عدد هم عبور می‌کند که 130 موردش در پاریس است. اما در این بین، برای توصیف هنر و دیدنی‌های فرانسه هم کافیست فقط نام موزه لوور پاریس را بیاوریم.  معماری فرانسه بهترین زمان سفر به فرانسه عموماً نمی‌توانیم بگوییم که بهترین یا بدترین زمان برای سفر به فرانسه کدام است. هر ماه از سال با سلیقه خاصی سازگار است و فرانسه هم از آن کشورهایی است که فارغ از شرایط آب‌وهوایش، در هر فصلی، مزایا و معایب خودش را دارد. از این رو در ادامه بهترین زمان سفر به فرانسه را از جنبه‌های مختلف بررسی می‌کنیم تا انتخاب شما بیشترین سازگاری را با سلایق و شرایط شما داشته باشد. پربازدیدترین زمان سفر به فرانسه اوج بازدید از فرانسه در ماه‌های ژوئن تا آگوست صورت می‌گیرد که با ماه‌های تیر تا شهریور مصادف است. آب‌وهوای فرانسه در این فصل در بهترین حالت ممکن است و گل‌های رنگارنگ، به این کشور حال‌وهوایی پرطراوت می‌بخشد. گرمای تابستان فرانسه عموماً از 16 تا 23 درجه سلسیوس متغیر است و به همین دلیل نمی‌توانیم دما را مانعی جدی برای خوش‌گذرانی تلقی کنیم. شلوغی فرانسه در تابستان، باعث می‌شود که قیمت‌ هتل و مراکز مختلف به بالاترین حد خود برسد. از طرفی، ازدحام گردشگران به حدیست که مجبور می‌شوید برای عکس انداختن از مونالیزا، سیلی از جمعیت را کنار بزنید. اما نگران نباشید زیرا ساعت کاری در جاهای دیدنی فرانسه در این فصل بیشتر می‌شود و به جز لوور پاریس، 130 موزه دیگر هم هستند که می‌توانید در بینشان جاهای خلوت‌تر را هم پیدا کنید.  صف موزه لوور در فصل پربازدید فرانسه ارزان‌ترین زمان سفر به فرانسه همه می‌دانیم که فرانسه هرگز مقصد ارزانی نبوده و نیست. با این حال، اگر هزینه مسافرت به فرانسه برایتان مهم است، باید بین ماه‌های آذر تا بهمن به فکر خرید تور پاریس باشید. زیرا بازار داغ گردشگری در این کشور با رسیدن زمستان سرد می‌شود و هیاهوی گردشگران به طرز چشمگیری می‌خوابد و قیمت‌ها از روند صعودی‌شان دست می‌کشند؛ اما جذابیت‌های گردشگری این کشور در زمستان همچنان برقرار است. خصوصاً اگر طرفدار اسکی سواری در آلپ باشید. قیمت بالای اسکی می‌تواند تنها دلیل صرف‌نظر از رفتن به آلپ باشد؛ اما اگر شرایطش را دارید، حتماً به روستاهای آلپی فرانسه سر بزنید تا از عکاسی مناظر بی‌نظیر آن لذت ببرید. جدا از علاقه‌مندان طبیعت، کسانی که می‌خواهند در شهرهای فرانسه گشت و گذار کنند هم تجربه خوبی خواهند داشت. در هر خیابانی از پاریس زمستانی، بوی قهوه شما را به فکر یک کافه‌گردی تمام‌عیار خواهد انداخت، همچنین حال‌وهوای کریسمس پاریس، گردشگران بسیاری را ترغیب می‌کند که زمستان را برای سفر به فرانسه انتخاب کنند.  زمستان فرانسه فصول نسبتاً کم‌بازدید فرانسه هوای فرانسه در فصل‌های معتدل سال بسیار دلپذیر است. در بهار، دمای فرانسه بین 12 تا 20 درجه سلسیوس تغییر می‌کند و طبیعتش غرق در شکوفه و رنگ سبز می‌شود. اگرچه در این فصل جمعیت توریست‌ها به اندازه زمستان پایین نمی‌آید؛ اما نسبت به فصل تابستان، خلوتی بیشتری در فرانسه حاکم است، ضمن اینکه آب‌وهوا دلپذیر است و تورهای پیاده‌روی بسیاری برگزار می‌شود. بنابراین بازار تور نوروزی فرانسه در ایران محبوب می‌شود. به جز بهار، پاییز هم بهشت عکاسان در پاییز است. دمای 2 تا 8 درجه‌ای و بارش‌های این فصل از خیل جمعیت گردشگران تابستانی کم می‌کند و ساعت‌ کاری جاذبه‌ها هم کاهش می‌دهد. با این حال، به دلیل خلوتی بیشتر، شما راحت‌تر می‌توانید آثار موزه‌ها را تماشا کنید و از تخفیفات فصل کم بازدید هم بهره‌مند شوید. ضمن اینکه در پاییز هیاهوی فستیوال‌های فرانسه زبان‌زد عام و خاص است.  پاییز فرانسه اخذ ویزای فرانسه چگونه است؟ مهم‌ترین اولویت راهنمای سفر به فرانسه، بعد از اقدام جدی برای رفتن به این کشور، اخذ ویزا است. همه شهروندان ایران برای بازدید از این سرزمین باید ویزای شنگن بگیرند. با ویزای شنگن فرانسه حداکثر تا 90 روز می‌توانید در این کشور بگردید. صادقانه بگوییم، اخذ ویزای توریستی فرانسه نسبت به سایر کشورهای اروپایی سخت‌تر است و احتمال قبولی کسانی که برای اولین بار ویزای شنگن می‌گیرند، در شنگن فرانسه بسیار بسیار کم است. ولی ویزای فرانسه آسانی‌هایی هم دارد؛ مثلا برای اخذ ویزای فرانسه نیازی به سند ملکی نیست. مدارکی که برای ویزای شنگن فرانسه باید داشته باشید به طور کلی به شرح زیر است: فرم درخواست ویزای فرانسه رسید پرداخت هزینه‌های درخواست (حدود 130 یورو) مدارک رزرو و برنامه سفر پاسپورت با حداقل 6 ماه اعتبار چند قطعه عکس (حداکثر برای شش ماه گذشته) مدارک بیمه مسافرتی مدرک تمدن مالی (300 میلیون تومان)  ویزای فرانسه دو نکته مهم را در اخذ ویزای توریستی فرانسه به خاطر داشته باشید: اول اینکه قبل از درخواست ویزا از مراجع معتبر در مورد مدت زمان مورد نیاز برای صدور ویزا اطلاعات کسب کنید تا در برنامه‌ریزی سفرتان دچار مشکل نشوید؛ دوم، سابقه سفر (سفرهای خارجی که در 3 سال گذشته داشته‌اید) در روند اخذ ویزای توریستی فرانسه بسیار کمک‌حالتان خواهد بود. روش سفر به فرانسه هرچند برای انتخاب روش سفر به فرانسه باید قبل از ویزا اقدام کنید و از بلیطتان به عنوان یک برگ‌ برنده در اخذ ویزا استفاده کنید، اما از آن‌جایی که عناوین راهنمای سفر فرانسه را بر اساس خط زمانی سفر چیده‌ایم، نکات مربوط به ویزا را اول گفتیم. اگر سفر به فرانسه بدون تور را تجربه می‌کنید، دائما باید گوش به زنگ قیمت‌ها و بلیط‌های فرانسه باشید. برای سفر به فرانسه دو راه زمینی و هوایی پیش‌روی شماست که شرایط هر یک از آن‌ها به شرح زیر است: سفر زمینی به فرانسه  برای سفر زمینی به فرانسه می‌توانید از قطار استفاده کنید و پس از رسیدن به استانبول به فرانسه بروید. اگر هم بخواهید با ماشین به فرانسه بروید باید اول از همه، زیروبم جهانگردی با خودرو شخصی را بدانید. اما پیشنهاد این راهنمای سفر به فرانسه این است که از چنین سفر سختی صرف نظر کنید، زیرا فاصله تهران تا پاریس حدود 5200 کیلومتر است و رانندگی این مسیر حداقل 56 ساعت زمان می‌برد. اگر می‌خواهید تجربیات شخصی کسی را بشنوید که در سال‌های اخیر با ماشین شخصی به کشورهای مختلف اروپا مثل فرانسه و اسپانیا رفته است، می‌توانید به پادکست دور اروپا با پژو ۲۰۷ در ۸۰ روز رادیو ماجرا سر بزنید. سفر هوایی به فرانسه سفر هوایی به فرانسه معمول‌ترین روش سفر به این کشور است. برخلاف مقاصدی مثل اسپانیا که پرواز مستقیم ندارند، پرواز مستقیم فرودگاه امام خمینی به فرودگاه شارل‌دوگل است که حدود 6 ساعت به طول می‌انجامد. اگر هم با پروازهای غیرمستقیم به فرانسه بروید در یکی از مقاصد ترکیه، قطر و امارات توقف خواهید داشت که در این بین ترکیه از همه بهتر است؛ زیرا حدود 7:30 ساعت در مسیر خواهید بود، اما در قطر و امارات سفر شما چند ساعت بیشتر طول می‌کشد. البته تمام این ساعاتی که گفتیم میانگین است و باید مدت زمان توقف را هم به آن اضافه کنید.  پرواز به فرانسه رفت‌وآمد برون‌شهری در فرانسه دیدنی‌های فرانسه فقط به شهر پاریس محدود نیست و قبل از سفر حتماً نیم‌نگاهی به جاذبه شهرهای دیگر در این کشور داشته باشید. اگر می‌خواهید درست مثل شهروندان فرانسه از تمام راه‌وچاه سفر داخلی در این کشور آگاه شوید، باید از مزایا و معایب هر یک از روش‌های این کار با خبر باشید. در ادامه 5 روش اصلی سفر شهر به شهر در فرانسه را با ذکر قیمت و دامنه دسترسی توضیح می‌دهیم. رفت‌وآمد برون‌شهری با قطار فرانسه یکی از فراگیرترین خطوط راه‌آهن در غرب اروپا را دارد و شرکت ملی راه‌آهن فرانسه «SNCF» خدمات رفت‌وآمد آسان، سریع و مؤثر را برای گردشگران و مردم فرانسه به عمل می‌آورد. قطارهای پرسرعت فرانسه می‌توانند سرعتشان را به 300 کیلومتر بر ساعت برسانند. خط این راه‌آهن، پاریس را از شمال به شهر لیل، از شرق به استراسبورگ، از جنوب به دو شهر مارسِی و مدیترانه و از جنوب غربی و غرب به مرز اسپانیا و بوردو وصل می‌کند. خرید بلیط قطار در فرانسه بسیار راحت‌تر از چیزی است که فکرش را بکنید و به هیچ‌وجه ضعف در زبان فرانسوی شما را در بلیط گرفتن محدود نمی‌کند، زیرا این کار هم از طریق سایت‌های چندزبانه امکان‌پذیر است، هم از طریق دستگاه‌های بلیط فروشی در ایستگاه‌ها. قیمت بلیط قطار نیز به کلاس بلیط، نوع قطار و مقدار شلوغی و طول مسیر بستگی دارد، اما مثالی می‌زنیم که حدود آن برایتان روشن شود. خرید بلیط قطار پرسرعت فرست کلاس از پاریس‌ به نیس، حدود 25 تا 45 یورو هزینه دارد و اگر بخواهید با قطار معمولی بروید، بلیط‌های ارزان‌تری هم هست.  قطارهای فرانسه رفت‌وآمد برون شهری با هواپیما قبل از شرح جزئیات پروازهای داخلی فرانسه، لازم است به این نکته اشاره کنیم که این کشور، پروازهایی را که مسیر راه‌آهنشان کمتر از 2.5 ساعت زمان می‌برد را حذف کرده است. ساده‌ترین و سریع‌ترین روش رفت‌وآمد در فرانسه، معمولاً در کمتر از 1.5 ساعت شما را در سراسر این کشور جابه‌جا می‌کند. بنابراین زمان زیادی برای گشت‌وگذار در شهرهای فرانسه خواهید داشت. درصورتی‌که هزینه مسافرت به فرانسه برایتان مهم است باید آمادگی هزینه‌های بیشتر را داشته باشید. قیمت بلیط پرواز از پاریس به نیس در کمترین حالت از 45 یورو شروع می‌شود و به طور میانگین 80 یورو است.  رفت‌وآمد برون‌شهری با اتوبوس مزیتی که رفت‌وآمد برون‌شهری با اتوبوس در فرانسه دارد، دسترسی راحت آن به مناطقی است که راه‌آهن و فرودگاه ندارند. برای مثال، دسترسی به بسیاری از نقاط ساحلی در فرانسه با قطار امکان‌پذیر نیست و برای دسترسی به شهرهای دور، اتوبوس یکی از بهترین گزینه‌های رفت‌وآمد در فرانسه است. یکی دیگر از مزایای استفاده از اتوبوس، قیمت پایین آن است، مثلا برای طی کردن مسافت پاریس تا نیس به طور میانگین 22 یورو بابت هزینه بلیط باید بپردازید.  اتوبوس‌های بین‌شهری فرانسه رفت‌وآمد برون‌شهری از مسیرهای دریایی جزایر ساحلی فرانسه از طریق کشتی‌های مسافربری دردسترس هستند و اگر به مناطق کوت دازور و برتاین فرانسه سفر کنید، احتمالاً هوس کنید با کشتی، از جزایر این مناطق هم دیدن کنید. این کشتی‌ها با شرکت‌های محلی کار می‌کنند و معمولاً قیمت خدماتشان فصل‌به‌فصل تغییر می‌کند. اگر سفر به فرانسه را در زمستان تجربه می‌کنید باید بدانید که برخی از مسیرهای مسافربری دریایی در این فصل، محدود یا حذف می‌شوند. از طرفی در فصول پربازدید فرانسه سعی کنید حتماً صندلی خود را در کشتی مسافربری از قبل رزرو کنید. رفت‌وآمد برون‌شهری با ماشین اجاره‌ای لذت رانندگی در فرانسه فراتر از حد تصور است، خصوصاً اگر از آن راننده‌هایی باشید که اهل توقف و عکاسی در طول مسیر هستند. اما زمان‌هایی هم هستند که بهتر است قید رانندگی در فرانسه را بزنید، مثلا در فصول پربازدید، رانندگی در شهرهای بزرگ و مناطق ساحلی فرانسه ممکن است، کاملاً طاقت‌فرسا باشد. از طرفی عواملی مثل گرفتن گواهینامه بین‌المللی، پرداخت عوارض، جریمه‌شدن، هزینه بنزین و اجاره ماشین دست به دست هم می‌دهند تا رای بیشتر توریست‌ها را از اجاره خودرو در این کشور بزنند. در هر صورت، شرایط و نکاتی برای اجاره ماشین در فرانسه وجود دارد که در این قسمت از راهنمای سفر به فرانسه 3 موردشان را می‌آوریم: برای اجاره خودرو در فرانسه باید حداقل 21 سال سن داشته باشید. رانندگانی که در فرانسه خودرو اجاره می‌کنند، باید حداقل 1 سال سابقه رانندگی داشته باشند. هزینه اجاره خودرو در فرانسه از روزی 80 یورو شروع می‌شود.  ماشین اجاره‌ای در فرانسه رفت‌وآمد عمومی در فرانسه هرچند کمتر کسی از پیاده‌روی در شهرهایی مثل پاریس خسته می‌شود و هر نقطه‌ای از این شهر دیدنی‌های خودش را دارد؛ اما گردشگران برای اینکه فرصت بازدید از اماکن دیدنی بیشتر را از دست ندهند، باید فکری به حال رفت‌وآمدشان در این شهر داشته بکنند تا در سریع‌ترین حالت ممکن به هرجایی که می‌خواهند دسترسی داشته باشند. از طرفی، هزینه‌های رفت‌وآمد درون‌شهری در فرانسه نیز برای خیلی از شما سوال برانگیز است، از این رو در این بخش از راهنمای سفر به فرانسه هر چیزی را که برای رفت‌وآمد عمومی در این شهر نیاز داشته باشید را داریم. مترو فرانسه ساده‌ترین راه برای رفت‌وآمد در شهرهایی مثل پاریس، لیل، لیون، مارسی، رن و تولوز مترو است. از آن‌جایی که پاریس شلوغ‌ترین شهر در بین مواردیست که نام بردیم، احتمالاً راه نجاتی از ترافیک‌های سنگین در این شهر باشد. مترو این شهر حدود 16 خط دارد و برای پیدا کردن ایستگاه‌های آن کافیست تابلوی بزرگ «M» در خیابان‌ها را رصد کنید. 303 ایستگاه مترو در پاریس باعث شده است که در هر نقطه‌ای از این شهر مترو دم دستتان باشد. قیمت بلیط مترو پاریس نیز 1.9 یورو است. اما اگر از پکیج بلیط 10 سفری استفاده کنید این رقم را تا 1.6 یورو هم می‌رسد. اگر می‌خواهید از مترو سایر شهرهای فرانسه استفاده کنید جزئیات هر یک به شرح زیر است: مترو لیل: این مترو دو خط و 60 ایستگاه دارد و تراموای آن به عنوان یک مکمل مترو فعالیت دارد. مترو لیون: متروی این شهر دارای 4 خط و 40 ایستگاه است. مترو مارسی: مترو مارسی 23 کیلومتر مسیر دارد که به 2 خط و 29 ایستگاه تقسیم می‌شود. مترو رن: رن، مترویی با 28 ایستگاه و دو خط دارد که 23 ایستگاه را تحت پوشش قرار می‌دهند. مترو تولوز: این مترو 37 ایستگاه دارد که در دو خط تقسیم شده‌اند.  مترو فرانسه اتوبوس شهری فرانسه اگرچه مترو سریع‌تر است و درگیر ترافیک نمی‌شود، اما پیشنهاد راهنمای سفر به فرانسه ما این است که برای تماشای هرچه بیشتر فضای دلنشین شهرهای فرانسه، به سراغ وسایل نقلیه‌ای مثل اتوبوس بروید تا از پنجره‌های آن یک دل سیر مناظر شهر را تماشا کنید. برای تجربه بهترین اتوبوس‌سواری زندگیتان،ض کافیست سوار خط 72 اتوبوس پاریس شوید تا از کنار برج ایفل و بسیاری از دیدنی‌های فرانسه عبور کنید. لازم به ذکر است که قیمت بلیط اتوبوس‌های عمومی فرانسه هم درست مثل متروی آن حدود 1.9 یورو است و این هزینه ممکن است در شهرهای مختلف کمی تفاوت داشته باشد.  اتوبوس‌های عمومی در فرانسه تاکسی فرانسه اگر در هر شهری از فرانسه، به جز پاریس، سفر می‌کنید، تاکسی یکی از بهترین انتخاب‌هایی است که می‌توانید داشته باشید. اما اگر در پاریس هستید، این نکته را در نظر داشته بگیرید که بعد از لندن، این شهر پرترافیک‌ترین و شلوغ‌ترین شهر اروپا است و با تاکسی، خود را بیش از حد درگیر این ترافیک‌ها می‌کنید. زیرا میانگین سرعت رانندگی در پاریس 15 کیلومتر بر ساعت است. با تمام این تفاسیر، با بیش از 18 هزار تاکسی که در پاریس مشغول به کارند، پیدا کردن ماشین در هر نقطه‌ای از پایتخت فرانسه به هیچ وجه کار دشواری نیست، مخصوصاً اگر از اپلیکیشن‌های بین‌المللی تاکسی آنلاین استفاده کنید. این را هم اضافه کنیم که هزینه ورود به تاکسی در تمام شهرهای فرانسه تقریبا 2 یورو است و بابت هر  کیلومتر مسیر از 1 تا 2 یورو باید بپردازید. ازاین‌رو، پیشنهاد این راهنمای سفر به فرانسه استفاده از سایر وسایل نقلیه است تا هزینه سفر به پاریس کاهش یابد.  تاکسی‌ پاریس تراموا فرانسه تراموا نیز یکی از وسایل نقلیه پرطرفدار در فرانسه است که مجموعاً 700 کیلومتر مسیر دوطرفه در 30 شهر فرانسه دارد. این مسیرها با 1200 تراموا، روزانه 3 میلیون نفر را در کشور فرانسه جابه‌جا می‌کنند. با بلیط مترو می‌توانید از تراموا هم استفاده کنید و اگر قرار است قسمتی از مسیر را با مترو و قسمتی را با تراموا بروید، حداکثر 1.5 ساعت زمان دارید که خود را از ایستگاه مترو به تراموا برسانید تا بتوانید برای هر دوی این موارد از یک بلیط استفاده کنید.  تراموا فرانسه انواع روش اقامت در فرانسه یکی از دغدغه‌هایی که در سفر به فرانسه بدون تور همراه شماست، انتخاب محل اقامت است. بدیهیست که کشوری مثل فرانسه، با چنین آمار بالایی از گردشگران خارجی، فکر تأمین هتل را هم کرده باشد؛ پس جای نگرانی نیست. به شرطی که با انواع و اقسام روش اقامت در این کشور آشنایی داشته باشید. اقامت در فرانسه را بر حسب خدمات و امکانات و ویژگی‌هاشان می‌توانیم به چند زیر گروه تقسیم کنیم که جزئیات هر یک از آن‌ها به شرح زیر است. هتل‌های فرانسه در فرانسه حدود 18 هزار هتل وجود دارد که 1600 موردشان در پاریس است، با این آمار به راحتی در میابیم که حتماً تنوع خوبی هم در بین این هتل‌ها دیده می‌شود. درست است که تعداد ستاره‌های یک هتل اطلاعات زیادی در مورد امکانات آن به ما می‌دهد، اما ممکن است برخی از این امکانات به درستی کار نکنند، برای همین حتماً از هتل‌های مدنظرتان به دقت بازدید کنید. میانگین قیمت یک هتل 3 ستاره در فرانسه، شبی 188 یورو است و این مبلغ در هتل‌های 4 ستاره به 290 یورو هم می‌رسد. اگر هم به دنبال یک هتل 5 ستاره در فرانسه باشید به طور میانگین باید 810 یورو برای هر شب اقامتتان کنار بگذارید. البته این قیمت‌هایی که گفتیم بر اساس پیشنهادهای سایت بوکنیگ است و ممکن است کمی تغییر داشته باشد. در ادامه، برخی از نکات مهم رزرو هتل در فرانسه را داریم: به این نکته نیز توجه کنید که برخی از هتل‌های فرانسه ممکن است سه ماه از فصول کم‌بازدید سال را تعطیل کنند. برخی از هتل‌های مرکز شهر پاریس، ساختمان‌های تاریخی هستند که معمولاً اتاق‌های کوچکی دارند، اگر بزرگی فضای هتل برایتان مهم است سعی کنید دنبال هتل‌های 4 یا 5 ستاره باشید. گرچه هتل‌های حاشیه شهرهای این کشور قیمت بهتری دارند، اما در این راهنمای سفر به فرانسه پیشنهاد می‌کنیم، که از این کار صرف نظر کنید، زیرا ممکن است از نظر زمان و هزینه رفت‌وآمد دچار مشکل شوید. اگر قصد سفر به فرانسه بدون تور را دارید، باید بدانید که رقابت بزرگی برای رزو هتل بین گردشگران این کشور وجود دارد. پس سعی کنید هر چه زودتر هتل مدنظرتان را پیدا کنید.  نمایی از یک هتل در پاریس کمپینگ در فرانسه از آن‌جایی که بسیاری از اروپایی‌ها با ماشین‌ شخصی از فرانسه دیدن می‌کنند، کمپینک یک امر معمول در این کشور است و زیرساخت‌های آن به خوبی فراهم شده‌اند. فضاهای کمپ در فصول گرم سال باز هستند و بابت اقامت از توریست‌ها هزینه دریافت می‌کنند. با چنین اقامتی می‌توانید تا بیشترین حد ممکن به طبیعت دلنشین فرانسه نزدیک شوید و از هم صحبتی با گردشگران سایر کشورهای اروپایی لذت ببرید، اما به خاطر داشته باشید، از آن‌جایی که بیشتر گردشگرانی ایرانی با ماشین به فرانسه سفر نمی‌کنند و امکاناتشان محدود است، این گزینه ممکن است خیلی ایده‌آل نباشد.  کمپ در فرانسه خانه‌های روستایی در فرانسه هرچقدر هم که فرانسوی‌ها سعی کنند فضای شهرهاشان حالت کلاسیک خود را حفظ کند، باز هم اصیل‌ترین المان‌های فرهنگی و حال‌وهوای سنتی آن دستخوش تغییرات دنیای مدرن می‌شود. به همین دلیل اگر سفر به فرانسه بدون تور را تجربه می‌کنید و مضیقه زمانی ندارید، حتماً سعی کنید چند روزی را صرف روستاگردی در فرانسه کنید و از عکاسی و ارتباط با افراد محلی لذت ببرید. قیمت خانه‌های روستایی که توریست‌ها رزرو می‌کنند، به طور معمول از قیمت هتل‌های این کشور ارزان‌تر است؛ اما توجه داشته باشید که این مبالغ ماه‌به‌ماه تغییر می‌کنند و بسته به شرایط ممکن است تا شبی 200 یورو نیز برسد. همچنین اگر هزینه مسافرت به فرانسه، از دغدغه‌های شماست، حتماً حساب رفت‌وآمد به مناطق روستایی فرانسه را هم داشته باشید.  خانه‌های روستایی در فرانسه نکات پیشنهادی راهنمای سفر فرانسه از آن‌جایی که سفر به فرانسه ریزه‌کاری‌های بسیاری دارد، ممکن است بعد از اولین بازدیدتان از این کشور با خود بگویید که کاش قبل از سفر از فلان نکته با خبر بودم. برای جلوگیری از چنین مشکلاتی، در ادامه، چند نکته مهم را خارج از عناوین قبلی راهنمای سفر به فرانسه می‌آوریم تا در شرایط مختلف سفر مفید واقع شود ناگفته نماند که این نکات را با استفاده از بررسی تجربیات مسافران قبلی فرانسه برایتان آورده‌ایم. از غوغای خیابانی فاصله بگیرید درست است که فرانسه یک مقصد امن است اما در نظر داشته یکی از اتفاقات کاملاً معمول در این کشور، اعتراضات خیابانی است. این موضوع آنقدر در سطح بین‌المللی شناخته شده است که در اخبار هر کشوری می‌توانید نمونه‌هایی از آن‌ها را ببینید. اگر در هر قسمت از سفرتان شاهد اعتراضات گروه‌های مختلف بودید، سعی کنید زودتر از معرکه خارج شوید و دست از تماشا بردارید. شماره تلفن‌های اضطراری فرانسه را یاد بگیرید معروف‌ترین شماره اضطراری جهان 112 است که در فرانسه، سایر کشورهای اروپا و... کاربرد دارد. اگر به کمک پزشکی نیاز داشتید، با شماره 15 تماس بگیرید. برای کمک‌گرفتن از پلیس هم  شماره 17 را به خاطر بسپارید. همچنین برای باخبر کردن آتش‌نشانی هم باید از شماره 18 استفاده کنید. اما از آن‌جایی که شماره 112 تمام شرایط اضطراری را تحت پوشش قرار می‌دهد و به راحتی می‌توانید با کارکنان آن انگلیسی صحبت کنید، در راهنمای سفر فرانسه پیشنهاد می‌کنیم که به به‌خاطر سپردن همین شماره بسنده کنید.  تلفن اورژانس فرانسه از ساعت کاری جاذبه‌ها و رستوران‌ها مطلع شوید حال که در حال برنامه ریزی سفر به فرانسه هستید، بد نیست نگاهی هم به ساعت کاری جاذبه‌ها و رستوران‌هایی بیندازید که در برنامه سفر شما هستند. به خاطر داشته باشید که روز یکشنبه، روز تعطیلی و استراحت در فرانسه است و ممکن است بسیاری از کافه‌ها و رستوران‌های شهرهای مختلف بسته باشد. البته این موضوع شامل مناطق توریستی مهم نمی‌شود. در هر صورت قبل از بازدید از هر جاذبه‌ای در فرانسه، با یک جست‌وجوی ساده از ساعت کاری‌اش مطمئن شوید تا پشت درهای بسته نمانید.  بلیط موزه لوور کمی فرانسوی یاد بگیرید مردم فرانسه عاشق زبانشان هستند و تعصب زیادی درمورد آن از خود نشان می‌دهند. شما نیز کافیست با چند کلمه ارادت خود را به این زبان نشان دهید. هرچه ارتباطتان را بهتر شروع کنید، رفتار فرانسوی‌ها در قدم‌های بعدی مکالمه صمیمانه‌تر خواهد بود. برای این کار کافیست چند کلمه ساده، آشنا و پرکاربرد مثل « بُنژوق » به معنی سلام و «او قو وُآق» به معنی خداحافظ استفاده کنید. همچنین کلمه‌ای جادویی و پرکاربرد در ایران مثل «مِقسی» به معنای تشکر هم در بسیاری از شرایط حس صمیمیت بین شما و مخاطبتان ایجاد می‌کند. مراقب جیب‌هاتان باشید اگر در زمان شلوغی به پاریس سفر می‌کنید، چهارچشمی مراقب اشیای گران‌قیمت و اسکناس‌هاتان باشید. در مترو و اتوبوس‌های پاریس جیب‌بری رایج است. همچنین فراموش‌ کردن وسایلتان در رستوران‌ها و کافه‌ها معمولاًمساوی با از دست دادنشان است. بهتر است هر چیزی را که بدان نیاز ندارید، در هتل بگذارید و با باری سبک در شهرهای فرانسه پرسه بزنید. این نکته را  هم گوشزد کنیم که ممکن است برخی از افراد خود را به عنوان راهنمای گردشگری جا بزنند و با فریب توریست‌ها از این طریق، اخاذی کنند. اگر احساس می‌کنید به راهنمای گردشگری نیاز دارید، حتماً از اماکن خدمات گردشگری معتبر راهنمایی بگیرید.  فرهنگ مردم فرانسه بخشی از راهنمای سفر سخن آخر در راهنمای سفر فرانسه سعی کردیم مهم‌ترین سوالات قبل از سفر به فرانسه را در خلاصه‌ترین حالت ممکن پاسخ دهیم و هدف اصلی این بود که برنامه‌ریزی سفرتان دقیق‌تر باشد. از آن‌جایی‌که سالانه 30 میلیون گردشگر از پاریس دیدن می‌کنند، صنعت توریسم این کشور بهترین زیرساخت‌های ممکن را برای مسافران فراهم کرده است و در اکثر مواقع جای نگرانی نیست، اما پیشنهاد می‌کنیم در سفر به فرانسه هیچ‌چیز را برای دقایق آخر نگذارید و از مدت‌ها قبل به فکر رعایت نکاتی باشید که در این راهنمای سفر به فرانسه گفتیم.  تالیف: تیم نویسندگان لست‌سکند
https://lastsecond.ir/blog/10439-winners-of-the-travelogue-competition-first-round1401,"چه کسانی در مرحله اول مسابقه سفرنامه نویسی، برنده شدند؟بالاخره نوبت به اعلام سفرنامه های راه یافته به دور دوم مسابقه سفرنامه‌نویسی لست سکند رسید. همه چیزِ مسابقه سفرنامه نویسی امسال متفاوت بود؛ از استقبال بی‌نظیر شما عزیزان گرفته تا اتفاقاتی که در کشور رخ داد و همین‌طور روال داوری‌ها. قرار بود هفته اول بهمن مرحله اول داوری به پایان برسد، همین طور هم شد و در این متن، کمی درباره نحوه داوری مرحله اول برایتان خواهیم گفت و بعد اسامی راه یافته‌های به دور بعد نهمین مسابقه سفرنامه نویسی لست‌سکند را منتشر می‌کنیم. آنچه در ادامه مطلب خواهید خواند  راه یافته‌ها به مرحله دوم مسابقه سفرنامه نویسی چطور انتخاب شدند؟اسامی راه یافته‌ها به مرحله دوم مسابقه سفرنامه نویسی لست سکند بخش حرفه‌ای خارجیبخش حرفه‌ای داخلیبخش مبتدی خارجیبخش مبتدی داخلیبخش سفرنامه صوتی راه یافته‌ها به مرحله دوم مسابقه سفرنامه نویسی چطور انتخاب شدند؟  داوری امسال، سختگیرانه‌تر از همیشه در حال انجام است. برخلاف بسیاری از مسابقه‌های سفرنامه که جنبه سرگرمی دارند، ما در لست سکند قصدمان صرفا سرگرمی نیست، بلکه می‌خواهیم مسیر را به سمت تولید سفرنامه‌نویسی حرفه‌ای ببریم و همه با هم در این راه یادبگیریم. اولین قدم برای رسیدن به شروع این مسیر این است که سفرنامه‌ها را با رویکرد تخصصی سفرنامه نویسی ببینیم و به معیارهایی اهمیت دهیم که برای نوشتن یک سفرنامه حرفه‌ای، ضروری است. در مطلب جزئیات داوری مسابقه سفرنامه نویسی، معیارهایی که برای داوری در نظر گرفتیم را برای شما توضیح دادیم. بنابراین، هر کدام از معیارهای مشخص شده، با توجه به میزان اهمیتشان، وزن مشخصی داشتند و بر همان اساس، امتیاز می‌گرفتند. در نتیجه، سفرنامه‌هایی که همه معیارها در سفرنامه‌شان وجود داشت و امتیاز خوبی هم گرفته بود، به مرحله دوم راه یافته‌اند. در مقابل، ممکن است بعضی سفرنامه‌ها، یکی دو تا از پارامترهایشان را بسیار قوی انجام داده باشند، اما مجموع امتیازشان باعث شده در میان برندگان مرحله اول، جای نگیرند و البته چند نفری هم با اختلاف خیلی کمی شرکت در مرحله دوم را از دست دادند؛ به عنوان مثال سفرنامه‌های بسیار قوی و خوبی بودند که نثر روایی و جذابی داشتند، اما کیفیت و تعداد عکس‌ها کافی نبود، یا امتیاز ارائه اطلاعات را کامل نگرفته بودند.  داورها هر کدام جداگانه با توجه به دیدگاه خودشان به سفرنامه‌ها امتیاز دادند و در نهایت، بر اساس جمع نظرات همه آن‌ها، از هر بخش، 15 سفرنامه انتخاب شد که در ادامه آن‌ها را معرفی می‌کنیم. حالا این 15 اثر وارد مرحله تخصصی می‌شوند که از آن‌جا، برندگان نهایی مشخص شوند.  اسامی راه یافته‌ها به مرحله دوم مسابقه سفرنامه نویسی لست سکند خوشبختانه در این دور از مسابقه، آثار ارزشمند بسیاری برایمان ارسال شد و واقعا کار داوری و انتخاب بین آثار را سخت کرد. اما در نهایت، این آثاری که در جدول نوشته‌ایم، انتخاب شدند. اگر نامتان بین راه‌یافتگان مرحله اول است، به شما تبریک می‌گوییم که یک مرحله بالا آمدید، اگر هم در لیست برندگان مرحله اول نیستید، ناامید نشوید چون هنوز در قرعه کشی پایان مسابقه شانس دارید و ممکن است بین خوش شانس‌هایی باشید که برنده تورهای رایگان می‌شوید. ضمن اینکه برنده نشدن به این معنی نیست که سفرنامه شما به اندازه کافی خوب نبوده، بنابراین پیشنهاد می‌کنیم علاوه بر سفرنامه‌هایی که در مرحله اول پذیرفته شده‌اند، همه سفرنامه‌های منتشر شده را در سایت بخوانید، بینشان واقعا آثار ارزشمندی هست که با اختلاف خیلی کمی از دور مسابقه خارج شدند. اما قول داده بودیم که همه شرکت‌کننده‌ها، یک بن تخفیف 250 هزار تومانی در لست سکند دارند، قرارمان سر جایش است، پس برای اینکه بتوانید کد تخفیف را دریافت کنید، شماره موبایلتان را حتما در پنل کاربری وارد کنید، طی یک هفته آینده، کدهای تخفیف برایتان ارسال می‌شود.  بخش حرفه‌ای خارجی نام سفرنامه نام کاربر من رویایی دارم (سفرنامه بیس کمپ اورست) رامین رمضانپور سفر به شهر اَبَدی، رُم پوریا رقتداری رقص با اژدها زهره دشتی 27 روز سفر تنهایی به هند منا محمد روزهایی که هرگز برنمی‌گردند نیلوفر ورزش‌نژاد جاده های خاکی و چمدان های منتظر سفر (سفرنامه نپال) مریم رجایی پراگ شهر افسونگر سعید عسگریان سفر به چین: گذر از دروازه ی بهشت (سفرنامه چین) علیرضا فراهانی ""سفری رمانتیک به ورونا، پایتخت عشق جهان در روز عشق"" AMIR.Gh زندگی، جنگ و دیگر هیچ (سفرنامه ویتنام) الهام قربانی سفرنامه پرو حامد سلمانی لبخند ژِکوند، به شیرینی ماکارون (سفرنامه پاریس) پوریا اقتداری از نیویورک آسیا (سنگاپور ) تا کوالالامپور (مالزی) محسن خرمایی پور آبشار نیاگارا در سرزمین رنگین کمان ها هلی زانفر با سرندپیتی تا سرندیپ (سفرنامه سریلانکا) محمد جعفری بخش حرفه‌ای داخلی نام سفرنامه نام کاربر سفر به سرزمین آب و آفتاب فرشاد شفیعی شهیدلو از نیلگون خلیج فارس تا شن‌های طلایی سواحل Nedajrg پیمایش در طبیعت ( از فَشَم تا سیسنگان ) +‌سفرنامه صوتی هادی انصاری سفر به سرزمین جادو و رنگ سیمین ابراهیمی کرمانی آنچه خوبان همه دارند، تو یکجا داری! زهره دشتی روزی روزگاری اسپادانا محمد جعفری از کرانه‌های کویر تا بلندی‌های بادگیر ویدا مهین پو 8 جاذبه دیدنی غرب گیلان (سفرنامه گیلان) مهدی احساسیان گشتی در قزوين، پايتخت زيبای شاه طهماسب پرستو عطرسایی بندری همیشه بهار با مردمانی خونگرم ( سفرنامه چابهار ) -nazarian سفر برای مذهب منداییان به اهواز مریم بهمنیار  از کیش متنفرم؟!! (سفرنامه کیش) روزبه شهنواز پردیس زمین چابهار (سفرنامه چابهار) شیلان صادقی در امتداد رود بازفت و آبشار طوف کَما هادی انصاری قدمی بر فرش سبز ایران(سفرنامه گیلان) ویدا مهین‌پو   بخش مبتدی خارجی نام سفرنامه نام کاربر  سلام تاج محل! روزبه شهنواز روزی روزگاری در شامبالا! محمدرضا غفوری ماهیِ بزرگ (سفرنامه روسیه) روزبه شهنواز آدم بچه‌دار باید بره آنتالیا! محمدرضا متینی سفر با دوچرخه در مسیر رویایی کرانه دریای سیاه nahid سفر به آمریکا؛ گردش در شهر فرنگ! چیستا سفر ماجراجویانه به قلب آفریقا nrbsh.sh  شهری که عاشقش شدم! یاسین قاسمی سفر به سرزمین مداد رنگی ها z.dadashi سفرنامه ی اوگاندا، بدون چنس شانسی نیست! محمدرضا غفوری سفر به آمریکای جنوبی (برزیل و پرو) در نوروز ۱۴۰۱ nidi سفر به مروارید آفریقا، اوگاندا (سفرنامه اوگاندا) الهام میبدی جنوب اسپانیا از تمدن اسلامی تا رویای اروپایی رئوف حجازیان رویاهاتو زندگی کن فائزه آنسوی مرزها چه می‌گذرد!: سفر به استانبول ویدا مهین‌پو   بخش مبتدی داخلی نام سفرنامه نام کاربر  سفر با دوچرخه از ارتفاع منفی 20 متری تا 2500 متری Shamim  سفری کوتاه با دوچرخه به روستای گوی‌نیک Hamid-Mahbubeh  راز و نیاز با زمین (سفرنامه خوزستان) + سفرنامه صوتی تهمینه م  روایت سفر به سرزمین پارس ها Roya.noori  سفر به آرتاویل؛ از پل معلق تا چشمه های آب گرم یاس شعبانزاده شیراز شهر نارنج و ترنج و تمدن پروانه کشاورز  خانه‌های دل تهران Zibana  سرِ گربه ی زیبا فاخره خادملو  سفر با دوچرخه از یزد به اراک حمید سلطان آبادیان  مهمان خوان پربرکت کُردهای سرزمینم: سفر با دوچرخه از ارومیه تا سنندج الهام قربانی   سفر تنهایی به غرب استان هرمزگان Mahboubeh.kh  سفر به سرزمین کردها (کرمانشاه و کردستان) مارکو گرل  اردبیل 1401 منصوره اسکندری  معجزه بهار در خراسان جنوبی، از طبس تا تون مریم کریمی  سفر با دوچرخه به دل تاریخ خراسان شمالی Hamid-Mahbubeh   بخش سفرنامه صوتی نام سفرنامه نام کاربر از شغال‌های اسپر تا رد گرج‌های ایران! محسن طهماسب‌پور سفر به سرزمین شالیزارها و غوزک پنبه مسعوده فائزی ژانویه 2020 در شهر هتل های لوکس منصوره اسکندری   سخن آخر تلاش ما در مسابقه سفرنامه نویسی لست‌سکند، بیش از هر چیز ارتقای سطح سفرنامه‌نویسی و پررنگ کردن اهمیت و ارزش آن بین مسافران است. بنابراین، با وجود اینکه داوری موشکافانه و دقیق هر اثر بسیار زمانبر و دشوار است، اما مطمئن هستیم این دشواری ارزشش را دارد. همین روزها، آثار وارد مرحله داوری تخصصی می‌شوند تا با نگاه ویژه‌تر بررسی شوند. خبر دقیق چگونگی داوری تخصصی، تاریخ‌های آن و معرفی داورها را طی روزهای آینده منتشر می‌کنیم.   تألیف: تیم نویسندگان لست‌سکند"
https://lastsecond.ir/blog/10433-kish-attractions-for-children,بچه ها را در کیش کجا ببریم؟سفر به کیش برای بیشتر ما یکی از لذت‌بخش‌ترین و مفرح‌ترین سفرهای داخلی به‌حساب می‌آید، انواع تفریحات و جاذبه‌ها و حتی مراکز خرید، کیش را به مقصدی رویایی تبدیل می‌کند؛ اما اگر تور کیش را خریده باشید و کودکی به‌همراه داشته باشید، فکر می‌کنید این جزیره به همان اندازه برایش جذاب باشد؟ یا اینکه جاهای دیدنی کیش به‌اندازه کافی برای بچه‌ها راضی‌کننده هست؟ در این مطلب از مجله لست‌سکند می‌خواهیم از جاهای دیدنی کیش برای کودکان بگوییم، تا اگر در طول سفر یک هم‌سفر کوچک دارید، نگران کلافه شدنش از قدم‌زدن‌های طولانی در پاساژها و اذیت‌شدن از گرمای زیاد نباشید. در ادامه، ابتدا به سراغ جاهای دیدنی و تفریحات کیش برای کودکان می‌رویم. آنچه در ادامه مطلب خواهید خواند  کشتی آکواریوم کیشآکواریوم کیش باغ پرندگان کیشدلفیناریوم کیشتفریحات آبی در کیشپارک آبی اوشن شهربازی هایلندفان کلاب کیشتم پارک سنتردوچرخه‌سواری برای کودکانسخن آخر اگر در سفر با خودتان کودکی همراه دارید، احتمالاً دوست دارید او در این سفر، تجربه جدیدی داشته باشد و از مقصد دست‌خالی باز نگردد. بعضی از شهرها برای کودک شما برنامه‌هایی در نظر می‌گیرند که فقط به آن‌ها اختصاص دارد؛ اما در مقصدهایی مانند کیش، شما با انواع تجربه‌های مشترک روبه‌رو هستید، بازدید از این جاذبه‌ها فرصت خوبی برای داشتن زمانی مشترک همراه با فرزندانتان است.  بهترین دیدنی های کیش برای کودکان سواحل کیش مهم‌ترین جای دیدنی و تفریحی که نه فقط در کیش بلکه در همه شهرهای ساحلی ایران می‌توانید با کودکتان به آن سری بزنید، سواحل هستند. تجربه دیدن اقیانوس، شن‌بازی، هواکردن یک بادبادک، همه‌وهمه می‌تواند ساعت‌های خاص و خاطره‌انگیزی را در زندگی هم‌سفران شما بسازد. پیشنهاد ما به شما این است که حتی اگر زمان کمی در سفر داشتید، به‌هیچ‌وجه بچه‌ها را از سرزدن به ساحل و لذت فرو کردن پایشان در آب و ساخت یک قلعه شنی منع نکنید. هرچند اگر به‌دنبال جاهای دیدنی کیش برای کودکان هستید، باید بدانید که برای تفریح در صورتی که نخواهند تنی به آب بزنند، همه سواحل کیش مناسب‌اند. اگر هم قصد آب‌تنی دارند یا می‌خواهید کودکتان حتماً همراه شما در یک پلاژ تفریح کند، می‌توانید از پلاژ آقایان و بانوان کیش استفاده کنید. ساعت کاری پلاژ: آقایان 9 صبح تا 6 بعدازظهر، بانوان: 10 صبح تا 4 بعدازظهر قیمت بلیط پلاژ: آقایان 50 هزار تومان، بانوان: 50 هزار تومان  سواحل بهترین دیدنی های کیش برای کودکان کشتی آکواریوم کیش کشف دنیای زیر آب برای بچه‌های امروزی بی‌نهایت جذاب است. کودکان حتماً پیش از سفر، بارها انیمیشن‌هایی دیده‌اند که از دنیای زیر آب می‌گوید و در آن‌ها اتفاقات مختلفی برای ماهی‌های مختلف میفتد. خب، حالا وقتش رسیده تا آن‌ها هم تجربه شخصی خودشان را از این جهان عجیب داشته باشند و یک دریای واقعی را با ماهی‌های زنده‌اش از نزدیک ببینند. کشتی آکواریم را به‌شکلی طراحی کرده‌اند که تمام کف آن از شیشه ساخته شده و در اطراف هم، پنجره‌های بزرگی برای بهتر دیدن وجود دارند. بد نیست بدانید که اگر شما به کشتی آکواریوم به‌عنوان یکی از بهترین جاهای تفریحی کیش برای کودکان می‌روید، تنها یک انتخاب ندارید و از میان چندین کشتی می‌توانید بهترین آن‌ها را انتخاب کنید. ساعت کار کشتی آکواریوم: به طور معمول از 10 صبح تا 6 بعدازظهر قیمت بلیط کشتی‌های آکواریوم: شروع از 95 هزار تومان  کشتی آکواریوم از جالب‌ترین جاهای دیدنی کیش برای کودکان آکواریوم کیش  آکواریوم کیش هم به شما فرصت دیدن دنیای زیر آب را می‌دهد؛ اما باید بدانید که اینجا همه‌چیز واضح‌تر است. کودک شما به‌اندازه کافی فرصت دارد همه چیز را ببیند و سؤال‌هایش را بپرسد و از دیدن این‌همه ماهی گوناگون شگفت‌زده شود. چنین سفرهایی بهترین فرصت برای آشتی بچه‌ها با جهان موجودات زنده است. آکواریوم کیش دو بخش اصلی دارد، بخش اول مخصوص آبزیان بزرگ از جمله کوسه و ماهی‌های عظیم است و بخش دیگر، مخصوص آبزیان آب شیرین می‌شود که ماهی‌های کمیابی را می‌توانید در آن پیدا کنید. در میان جاهای دیدنی کیش برای کودکان، آکواریوم کیش قطعاً برای بچه‌هایی که کنجکاو و جست‌وجوگر هستند، جالب خواهد بود. ساعت کار آکواریوم کیش: از 8 صبح تا 8 شب قیمت بلیط آکواریوم کیش: 35 هزار تومان   موقعیت دقیق آکواریم کیش  آکواریوم کیش، یکی از بهترین جاهای دیدنی کیش برای کودکان باغ پرندگان کیش باغ پرندگان جزو تفریحات کیش مخصوص کودکان نیست؛ اما احتمالاً انتخاب خوبی برای تفریح شما همراه کودکانتان محسوب می‌شود. البته در بسیاری از شهرهای ایران ممکن است باغ‌های پرندگان را ببینید؛ ولی آنچه که باعث رونق گرفتن و مورد توجه بودن یک باغ پرندگان می‌شود، تنوع گونه و وجود پرندگان کمیاب است.  در باغ پرندگان کیش، بیش از 57 گونه مختلف پرنده وجود دارد و به همین دلیل هم یکی از بهترین دیدنی های کیش برای کودکان به‌حساب می‌آید که از دو بخش پرندگان در قفس و پرندگان آزاد تشکیل شده است. پرندگان آزاد در واقع در محلی هستند که تور بزرگی در ارتفاعی بلندتر از حد معمول نصب شده و پرندگان زیادی آزادانه در محیط باغ آن زندگی می‌کنند. برخی از پرندگان دیگر به‌دلیل خطری که برای بازدیدکنندگان یا دیگر پرندگان دارند، همچنان در قفس زندگی می‌کنند. ساعت کار باغ پرندگان: در نیمه اول سال از 6 بعدازظهر تا 8 شب و در نیمه دوم سال از 4 بعدازظهر تا 8 شب  قیمت بلیط باغ پرندگان: 182 هزار تومان  موقعیت دقیق باغ پرندگان   باغ پرندگان کیش از بهترین جاهای دیدنی برای کودکان دلفیناریوم کیش اگر همچنان دوست دارید در نزدیکی باغ پرندگان، بهترین دیدنی های کیش برای کودکان را پیدا کنید، می‌توانید به سراغ دلفیناریوم کیش بروید. جایی پر از هیجان و نمایش‌های دیدنی که نه فقط برای بچه‌ها بلکه برای بزرگ‌ترهایشان هم جذاب است. نمایش دلفین‌ها به‌عنوان یکی از تفریحات کیش برای کودکان در فضای بسته اجرا می‌شود. اگر در فصل‌های سردتر سال به کیش بروید، باتوجه‌ به احتمال سرد بودن آب یا طوفانی بودن دریا، رفتن به دلفیناریوم می‌تواند یک انتخاب منطقی و جالب برای شما باشد. ساعت کار دلفیناریوم کیش: 4 بعدازظهر تا 8 شب قیمت بلیت دلفیناریوم کیش: 350 هزارتومان قیمت تورهای اسفند کیش  موقعیت دقیق دلفیناریوم  دلفیناریوم یکی از جاهای دیدنی کیش برای کودکان تفریحات آبی در کیش برای اینکه فرزندانتان از فضای جزیره لذت ببرند، بهترین پیشنهاد برای تخلیه انرژی‌شان، بهره‌مندی از انواع تفریحات آبی کیش است. شما انتخاب‌های گوناگونی از تفریحات کیش برای بچه ها در آب دارید، اما باید توجه کنید که برخی از آن‌ها محدودیت سنی دارند. مثلاً برای استفاده از جت اسکی و پاراسل این محدودیت سنی اعمال می‌شود. البته همیشه به این شکل نیست که همه بازی‌هایی که در آب‌های خلیج فارس انجام می‌شوند، فقط برای کودکان یا فقط برای بزرگسالان نیست، گاهی بچه‌ها می‌توانند با همراهی مربی یا والدین در آن‌ها شرکت کنند. از جمله وسایل جذابی که در آب‌های کیش می‌توانید همراه کودکانتان آن‌ها را امتحان کنید، عبارت‌اند از: پاراسل  شاتل  بنانا فلای بورد بیگ بال  لیست بهترین تفریحات آبی کیش  بیگ بال از  تفریحات کیش مخصوص کودکان پارک آبی اوشن  یکی از بهترین جاهای تفریحی کیش برای کودکان، پارک آبی اوشن است. پیش‌تر از تفریحات آبی گفتیم؛ اما تنها به آن دسته‌ای پرداختیم که در حاشیه آب‌های دریا استفاده می‌شوند و خیلی به سمت استخرها یا پارک‌های آبی نرفتیم. کیش تنها یک پارک آبی دارد، اوشن پارک! این پارک آبی تعداد زیادی سرسره و وسایل بازی دارد که حتی اگر شما از خریداران تور نوروزی کیش باشید و در زمان شلوغی و ازدحام به آن‌جا رفته باشید، چندان اذیت نمی‌شوید. طبیعتاً مانند بسیاری از پارک‌های آبی برای استفاده از بعضی وسایل و سرسره‌ها، محدودیت سنی یا قد وجود دارد؛ اما در بیشتر مواقع بچه‌ها به‌راحتی می‌توانند از زمانشان در پارک آبی لذت ببرند.   ساعت کاری اوشن پارک کیش: بانوان سانس صبح از 9 تا 14 و سانس عصر از 15 تا 20 و برای آقایان سانس صبح از 9 تا 17 و سانس عصر از 17 تا20 است.  قیمت بلیط اوشن پارک کیش: 620 هزار تومان   موقعیت دقیق پارک آبی اوشن  اوشن پارک از تفریحات برای کودکان در کیش شهربازی هایلند حتی اگر با تور اقساطی کیش به این جزیره سفر کرده باشید و نخواهید هزینه‌های زیادی را متقبل شوید، باز هم برای گردش بچه‌ها و با حوصله نگه‌داشتنشان باید هزینه کنید. مسئله این است که اگر قرار باشد برای رفتن به تک‌تک جاهای دیدنی کیش برای کودکان هزینه کنید، فشار زیادی به شما وارد می‌شود. پس چرا سراغ تفریحاتی که گزینه‌های متعددی را پیش‌ روی شما می‌گذارند، نروید؟ به‌دلیل ساعت کاری طولانی مجموعه، دست والدین برای برنامه‌ریزی باز است. می‌توانید تمام روز را بگردید و در یکی از بهترین رستوران‌های کیش غذا بخورید و پس از آن سری به شهربازی بزنید. در واقع هایلند همان جایی است که این انتخاب‌های گوناگون را برای شما روی میز می‌گذارد. می‌توانید به‌همراه کودکتان از چرخ‌وفلک لذت ببرید، سورتمه و سفینه سوار شوید و ساعت‌های خوشی را در کیش تجربه کنید. ساعت کار شهربازی هایلند: 11 صبح تا 1 بامداد راهنمای کامل سفر به کیش  موقعیت دقیق شهربازی هایلند  شهربازی هایلند بهترین جاهای تفریحی کیش برای کودکان فان کلاب کیش راضی کردن بچه‌ها برای گردش در مراکز خرید کیش کار ساده‌ای نیست؛ اما اگر زمان زیادی ندارید و ترجیح می‌دهید هم‌زمان با تفریح بچه‌ها، شما هم به خریدتان برسید، نگران نباشید. بسیاری از مراکز خرید و رستوران‌های کیش به این موضوع فکر کرده‌اند و فضای مناسبی را برای تفریح بچه‌ها در نظر گرفته‌اند. مثلاً پاساژ کوروش غیر از جایی برای خرید، این روزها به یکی از مراکز تفریحات برای کودکان در کیش تبدیل شده است. شهربازی فان کلاب یکی از مدرن‌ترین شهربازی‌های ایران با بیش از 80 دستگاه برای بازی است و همین به‌روز بودن و تنوع در بازی‌ها آن را به یکی از بهترین جاهای تفریحی کیش برای کودکان تبدیل کرده است. از جمله بازی‌های فان کلاب، می‌توانیم به شبیه‌ساز جت اسکی و موتور فضایی، سینمای 9 بعدی، بولینگ و دستگاه‌های واقعیت مجازی اشاره کنیم. ساعت کار فان کلاب: از 10 صبح تا 2 بعدازظهر و 5 بعدازظهر تا 11 شب  قیمت بلیط فان کلاب: 300 هزارتومان   موقعیت دقیق شهربازی فان کلاب   جاهای دیدنی کیش برای کودکان، در پاساژ کوروش  تم پارک سنتر یکی دیگر از جاهای دیدنی کیش برای کودکان که می‌تواند بسیار مورد توجه آن‌ها قرار بگیرد، تم پارک سنتر است. این مجموعه، از تفریحات کیش برای بچه ها از دو تم پارک مختلف تشکیل شده است، مجیک پارک و دنیای ژوراسیک. در هر دو بخش، بچه‌ها با قرار گرفتن در فضاهای خاص، ضمن آشنایی با موضوعات مختلف از جمله عصر ژوراسیک می‌توانند در فعالیت‌ها و بازی‌های مختلفی شرکت کنند. این تم پارک برای بزرگ‌ترهایی هم که علاقه به عکاسی دارند جذاب است. آن‌ها می‌توانند با قرار گرفتن در اتاق‌ها و موقعیت‌های خاص مانند اتاق آینه یا اتاق‌های 90 درجه با استفاده از خلاقیت‌های به کار رفته برای دکور اتاق تصاویر جالبی را خلق کنند. ساعت کار تم پارک سنتر: از 10:30 صبح تا 4:30 بعدازظهر قیمت بلیت تم پارک سنتر: 270 هزارتومان موقعیت دقیق تم پارک سنتر   تم پارک سنتر از تفریحات کیش برای بچه ها و بزرگترها دوچرخه‌سواری برای کودکان آخرین تفریحی که در لیست جاهای دیدنی کیش برای کودکان به آن اشاره می‌کنیم، ساده‌ترین و در دسترس‌ترین تفریح در جزیره کیش است. مسیر دوچرخه‌سواری سال‌هاست که به‌عنوان یکی از بهترین تفریحات کیش مخصوص کودکان و بزرگ‌سالان بین مردم جا افتاده است. مسیری به طول 75 کیلومتر و دوچرخه‌هایی برای اجاره در نظر گرفته شده که بسیاری از خانواده‌ها به‌خصوص در شب‌ها برای لذت بردن از هوای تازه از آن استفاده می‌کنند. قیمت کرایه این دوچرخه در مقایسه با بلیط جاهای دیدنی کیش برای کودکان به‌صرفه است و تفریحی نسبتاً ارزان به‌حساب می‌آید. قیمت کرایه دوچرخه: از 19 تا 75 هزار تومان ساعت کار ایستگاه‌های کرایه دوچرخه: محدودیت زمانی ندارد. نقشه مسیر دوچرخه سواری   مسیر دوچرخه سواری کیش سخن آخر از تفریحات و امکانات کیش صحبت‌های زیادی شده است؛ اما در این مطلب تلاش کردیم تا از جاذبه‌های این مقصد برای گروه خاصی از مسافران کیش بگوییم. مسافرانی که قطعاً به‌اندازه والدین و همسفرهای بالغشان شیفته جذابیت‌های معمول جزیره نمی‌شوند و نیازهای متفاوت‌تری دارند. بیشتر مواردی که به آن‌ها اشاره کردیم، شامل تفریحاتی مشترک می‌شوند که در آن‌ها می‌توانید زمان خوبی را برای یک جمع خانوادگی اختصاص دهید؛ اما قطعاً همه تفریحات کیش به همین موارد محدود نمی‌شوند و حتی ممکن است در بهترین هتل های کیش هم امکانات خوبی برای بچه‌ها در نظر گرفته شود. شما ترجیح می‌دهید در زمان سفر، بیشتر به سراغ تفریحات خانوادگی بروید یا برای بچه‌ها یک جای اختصاصی جست‌وجو می‌کنید؟   تألیف: تیم نویسندگان لست‌سکند
https://lastsecond.ir/blog/10429-best-armenia-shopping-malls,در ایروان، از کجا خرید کنیم؟بهترین مراکز خرید ایروان ارمنستان که مهم‌ترین و مجهز‌ترین آن‌ها در شهر ایروان، پایتخت این کشور واقع شده‌اند، نقش مهمی را در گشت‌و‌گذار مسافران در این شهر ایفا می‌کنند. بسیاری از گردشگران ایرانی در سفر خود به این کشور همسایه، خرید و تفریح را در هم می‌آمیزند و تجربه‌ای به‌یاد‌ماندنی برای خودشان و همسفرانشان به‌وجود می‌آورند. گاهی این سؤال در ذهن مسافران تور ارمنستان مطرح می‌شود که در شهر ایروان باید از کجا خرید کنیم، یا اصلاً کشور ارمنستان برای خرید کردن مناسب است؟ به‌دلیل حضور بیشتر برندهای بین‌المللی و مطرح جهانی در این کشور، علاقه‌مندان به خرید به‌دنبال لیستی از مراکز خرید ارمنستان هستند که در آن‌ها بتوانند از همه فروشگاه‌ها بازدید کنند و خریدی موفق داشته باشند. مقایسه قیمت اجناس در این مراکز، امکانات تفریحی و محیط دل‌چسب، خریداران را به سمت بازدید از آن‌ها سوق می‌دهد. در این مطلب از بلاگ لست سکند به سراغ مراکز خرید ارمنستان می‌رویم، با امکاناتشان، اجناسی که می‌توان در آن‌ها یافت و آدرسشان آشنا می‌شویم تا خریدی لذت‌بخش را در سفر به این کشور زیبا تجربه کنیم. آنچه در ادامه مطلب خواهید خواند  مرکز خرید مترونوم (Metronome Shopping Center)روسیا مال (Rossia Mall)مرکز خرید تاشیر استریت (Tashir Street Shopping Centre)ایروان مال (Yerevan Mall)مرکز خرید دالما گاردن (Dalma Garden Mall)ریو مال (RIO Mall)مگا مال ایروان (Mega Mall)ریچ پلازا (Rich Plaza)مرکز خرید اربونی مال (Erebuni Mall) مرکز خرید مترونوم (Metronome Shopping Center) این مرکز خرید مدرن نزدیک به مرکز شهر ایروان، دقیقاً در تقاطع خیابان‌های ایساکیان و ابوویان (اصلی‌ترین خیابان ایروان) در نزدیکی مرکز شهر قرار دارد. جایی که بانک‌ها، ادارات، شرکت‌های دولتی، مؤسسات آموزشی و فروشگاه‌های معروف شهر را می‌بینید. مرکز خرید مترونوم مجهز به تهویه مطبوع، گرمایش، دوربین مداربسته 24 ساعته، امنیت، سیستم اطفاء حریق اتوماتیک و سرویس بهداشتی است. علاوه بر فروشگاه‌ها، وجود بخش‌های سرگرمی، آمفی‌تئاتر، وای فای، کافه و فست‌فود، محلی برای نمایش فیلم و کارتون و همچنین امکان برگزاری نمایش، خرید را در مترونوم لذت‌بخش‌تر می‌کنند. در این مرکز خرید دو طبقه، کنار بسیاری از برندهای خارجی، می‌توانید برخی از برندهای معروف محلی ارمنستان را بیابید که محبوبیت زیادی هم دارند. برندهای ال سی وایکیکی، الینا، ماگوس هوم، جی شاک، گلدن رز، وایت کالکشن و...، در این مرکز خرید شعبه دارند. در بخش مرکزی ساختمان مترونوم، یک فواره مسحورکننده وجود دارد که در زمان خستگی از خرید و گشت‌و‌گذار در پاساژ، مکان خوبی برای استراحت است. مرکز خرید مترونوم یکی از بزرگترین و بهترین مراکز خرید ایروان ارمنستان برای خرید محسوب می‌شود. آدرس مرکز خرید مترونوم ایروان: ایروان، خیابان ایساکیان ساعت کاری مرکز خرید مترونوم ایروان: از 10:00 تا 22:00 و در برخی ایام 24 ساعته  موقعیت مرکز خرید مترونوم ایروان  مرکز خرید مترونوم از بهترین مراکز خرید ارمنستان  مرکز خرید مترونوم روسیا مال (Rossia Mall) یکی دیگر از محبوب‌ترین و بهترین مراکز خرید ایروان ارمنستان که توجه گردشگران را به خودش جلب کرده، روسیا مال است. این مرکز خرید در خیابان تیگران متس، در نزدیکی مرکز شهر واقع شده است. میدان جمهوری که اصلی‌ترین میدان ایروان است، در چند قدمی این مرکز خرید قرار دارد. روسیا مال هفت طبقه، تجربه خرید را با تفریح ترکیب می‌کند و سومین مرکز خرید بزرگ شهر به‌شمار می‌آید. انواع فروشگاه‌ها، از مارک‌های بین‌المللی گرفته تا بوتیک‌هایی که کالاهای داخلی را عرضه می‌کنند، در این مجموعه حضور دارند. در روسیا مال می‌توانید مارک‌هایی مانند او وی اس، ال سی وایکیکی، مینیسو، دفکتو و آدیداس و...، را بیابید. طراحان و تولیدکنندگان محلی نیز در این مرکز خرید لباس‌های فانتزی، کفش‌های دست‌ساز و زیورآلات را می‌فروشند. در کنار خرید، لذت غذا خوردن در محیط فودکورت روسیا مال با انواع رستوران‌ها و غذاهای محلی و بین‌المللی را نیز اضافه کنید. این مرکز خرید، چشم‌انداز زیبایی از کلیسای معروف سنت گرگوری در اختیارتان قرار می‌دهد که از جاهای دیدنی ایروان است.  آدرس روسیا مال ایروان: ایروان، خیابان تیگران متس ساعت کاری روسیا مال ایروان: از 10:00 تا 22:00   موقعیت روسیا مال  روسیا مال یکی از مراکز خرید ارمنستان  روسیا مال ایروان مرکز خرید تاشیر استریت (Tashir Street Shopping Centre) مرکز خرید تاشیر استریت یک مرکز خرید زیرزمینی دو طبقه در شهر ایروان است. این مرکز خرید در گوشه‌ای از خیابان شمالی ایروان قرار دارد. خیابانی مهم و توریستی که مخصوص عابران پیاده است. حدود 70 فروشگاه در سراسر این مجموعه وجود دارد که جدیدترین لباس‌ها، کفش‌ها، لوازم خانگی، مبلمان، محصولات کودک و لوازم الکترونیکی را می‌توانید در آن‌ها بیابید. پارکینگ مرکز خرید تاشیر، برای کسانی که با ماشین به شهر ایروان سفر کرده‌اند، ویژگی مهمی محسوب می‌شود. برخی از برندهای مشهوری که در تاشیر استریت شعبه دارند، عبارت‌اند از توگاس، اسکچرز، کاره دیزاین، نیو بالانس و تعدادی دیگر از برندهای بین‌المللی. پس از خرید و گشت‌وگذار در این پاساژ، می‌توانید در یکی از کافه‌های شیک این مرکز خرید قهوه‌ای خوش‌طعم بنوشید و کمی استراحت کنید. مرکز خرید تاشیر یکی از بهترین مراکز خرید ایروان ارمنستان است که اغلب گردشگران تور ایروان از آن بازدید می‌کنند.  آدرس مرکز خرید تاشیر استریت ایروان: ایروان، خیابان شمالی ساعت کاری مرکز خرید تاشیر استریت ایروان: 10:00 تا 22:00  مرکز خرید تاشیر استریت ایروان  مرکز خرید تاشیر استریت ایروان  مرکز خرید تاشیر استریت از بهترین مراکز خرید ایروان ارمنستان ایروان مال (Yerevan Mall) شاید بتوانیم بگوییم که ایروان مال یکی از بهترین مراکز خرید ایروان ارمنستان است که اکثر گردشگران این شهر با آن آشنایی دارند. ایروان مال، واقع در خیابان آرشاکونیاتس، بزرگ‌ترین مرکز خرید در کل کشور ارمنستان محسوب می‌شود که در سال 2014 در سه طبقه افتتاح شد. این مجموعه، شامل یک فروشگاه کارفور هم هست که نیاز بسیاری از افراد محلی و گردشگران این شهر را برای خرید مواد غذایی برطرف می‌کند. جزیره گنج کاپیتان کید، بزرگ‌ترین مرکز سرگرمی سرپوشیده در کشور ارمنستان، در این مرکز خرید قرار دارد. اگر به فیلم علاقه دارید، می‌توانید در مجموعه سینمایی کینو پارک ایروان مال اوقات خوبی را سپری کنید. محبوب‌ترین برندهای بین‌المللی مانند زارا، منگو، برشکا، آلدو، لیوایز و تنها فروشگاه مانگو من در کل کشور هم در این مرکز خرید شعبه دارند. آدرس ایروان مال: ایروان، خیابان آرشاکونیاتس ساعت کاری ایروان مال: 10:00 تا 22:00   موقعیت ایروان مال  ایروان مال از بهترین مراکز خرید ایروان ارمنستان  مرکز خرید ایروان مال مرکز خرید دالما گاردن (Dalma Garden Mall) مرکز خرید دالما یکی از بهترین مراکز خرید در ارمنستان است. این مرکز خرید در نزدیکی تپه تسیسرناکابرد قرار دارد و در سال 2012 افتتاح شد. برخی از برندهای معروف بین‌المللی که می‌توانید در دو طبقه این مرکز خرید مشاهده کنید، عبارت‌اند از والیز، زارا، مانگو، میس سلفریدج، کارپیسا، جیوردانو، پول اند بیر، یو اس پلو، باتا، آلدو، مارک اند اسپنسر، استرادیواریوس، اف اند اف، آرمانی، برشکا و غیره. سوپرمارکت‌های زنجیره‌ای معروف «ایروان سیتی» نیز یک شعبه در این مرکز خرید دارد. در دالما گاردن علاوه بر تجربه خرید با مناسب‌ترین قیمت لباس در ارمنستان، می‌توانید با امکانات تفریحی که در این مجموعه فعالیت می‌‎کنند، یک روز خوب بسازید. وجود سینماهای زنجیره‌ای سینما استار، رستوران‌ها، سالن بولینگ، زمین بازی برای کودکان و باقی امکانات موجود در این مجموعه، آن را به یکی از بهترین مراکز خرید ایروان ارمنستان تبدیل کرده است. آدرس دالما گاردن مال ایروان: ایروان، بزرگراه سیتیرناکابرد ساعت کاری دالما گاردن مال ایروان: 10:00 تا 22:00  موقعیت دالما گاردن مال  مرکز خرید دالما گاردن مال از بهترین مراکز خرید ایروان  دالما گاردن مال ریو مال (RIO Mall) ریو مال یکی از مراکز خرید نسبتاً جدید در ایروان محسوب می‌شود که در مدت زمان کوتاهی میان محلی‌ها و گردشگران این شهر محبوبیت پیدا کرده است. فروشگاه‌های این مرکز خرید بسیار متنوع هستند و دست شما را در مقایسه و خرید باز می‌گذارند. به‌علاوه، برخی از برندهای معتبر جهانی در ریو مال حضور دارند که قبلاً در هیچ‌کدام از مراکز خرید دیگر شهرهای ایروان دیده نمی‌شدند. مانند اغلب مراکز خرید مدرن، این مجموعه هم بخش‌های تفریحی را برای سرگرمی بازدیدکنندگانش در نظر گرفته است. با پایان خریدتان می‌توانید یک فیلم در استار سینمای ریو مال تماشا کنید یا غذاهای متنوع رستوران‌های مختلف موجود در آن را امتحان کنید. آدرس ریو مال ایروان: ایروان، خیابان وهرام پاپازیان ساعت کاری ریو مال ایروان: 10:00 تا 22:00  موقعیت ریو مال ایروان  ریو مال از بهترین مراکز خرید ایروان ارمنستان  ریو مال ایروان مگا مال ایروان (Mega Mall) در مرکز خرید مگامال ایروان، خرید کاملاً با تفریح ترکیب شده است. مگامال از نظر مجموعه برندهای موجود در آن و مساحتش، یکی از بزرگ‌ترین و کامل‌ترین مراکز خرید در ارمنستان محسوب می‌شود. این مرکز خرید در موقعیت مکانی خوبی قرار دارد و بسیاری از گردشگران شهر را به سمت خود می‌کشاند. برخی از فروشگاه‌های اصلی این مرکز خرید، هایپرمارکت ایروان، هایپرمارکت وگا الکترونیک، فروشگاه نایک، بنتون، جی اوکس، هرمیتاژ، آلکات، ماتالان، مرکز سرگرمی سینما استار و رستوران‌های بین‌المللی، هستند. به‌دلیل تنوع اجناس و فروشگاه‌ها در مگامال ایروان، می‌توانید بهترین و کامل‌ترین خرید را در آن تجربه کنید و البته برای ساعاتی به تفریح بپردازید. آدرس مگامال ایروان: ایروان، خیابان گای 16 ساعت کاری مگامال ایروان: 10:00 تا 22:00  موقعیت مگامال ایروان  مگا مال از بهترین مراکز خرید ایروان ارمنستان  مگا مال ایروان ریچ پلازا (Rich Plaza) این مرکز خرید کوچک و ساده، مجموعه‌ای از فروشگاه‌های متنوع است. شما می‌توانید تقریباً هر محصولی را در این مرکز خرید بیابید. در کنار برندهای بین‌المللی، تولیدکنندگان داخلی نیز کالاهای خود را به فروش می‌رسانند. در این مرکز خرید، قیمت‌ها ارزان‌تر از سایر مراکز خرید ایروان است. ریچ پلازا در خیابان سوان واقع شده است و در مجاورت مرکز تجاری معروف پتاک قرار دارد و با اینکه از نظر مساحت از دیگر مراکز خرید ارمنستان کوچک‌تر به نظر می‌رسد، اما کیفیت، تنوع و فروشگاه‌های متعدد آن امکان خریدی لذت‌بخش را برای شما فراهم می‌کنند. بعد از یک خرید طولانی، کافه‌ها و رستوران‌های اطراف هم میزبان شما هستند. البته قبل از مراجعه به این رستوران‌ها بهتر است از قیمت غذا در ارمنستان مطلع شوید تا با دید بهتری در مورد انتخاب آن‌ها تصمیم بگیرید.  آدرس مرکز خرید ریچ پلازا: ایروان، خیابان سوان ساعت کاری مرکز خرید ریچ پلازا: 09:00 تا 19:00  موقعیت مرکز خرید ریچ پلازا  Caption مرکز خرید اربونی مال (Erebuni Mall) مرکز خرید اربونی مال از جدیدترین مراکز خرید ایروان ارمنستان است که در سال 2020 افتتاح شد. این مرکز خرید لوکس و مدرن همراه با مجموعه سرگرمی و تفریح یکی از بهترین مکا‌ن‌ها برای خانواده‌هایی است که به ایروان سفر می‌کنند. اربونی مال، نام خود را به‌دلیل نزدیکی به قلعه 3000 ساله اورارتویی اربونی، به‌دست آورده است. طراحی این مرکز خرید بر زیبایی‌های طبیعی ارمنستان باستان تأکید دارد. علاوه بر این‌ها، فضای داخلی پاساژ با فواره تزئین شده است. این مرکز خرید نسبت به باقی مراکز خرید ایروان کمتر شناخته‌شده است و می‌تواند مکانی آرام برای یک روز خرید جذاب، در مدت اقامت شما در این شهر باشد. آدرس اربونی مال: ایروان، خیابان اربونی ساعت کاری اربونی مال: 10:00 تا 22:00   موقعیت اربونی مال  مرکز خرید اربونی مال  مرکز خرید اربونی مال از مراکز خرید ارمنستان سخن آخر حال که با بهترین مراکز خرید ایروان ارمنستان آشنا شدید، می‌توانید یک برنامه‌ریزی مناسب برای سفرتان انجام دهید. علاوه بر بازدید از جاهای دیدنی ایروان، گشت‌و‌گذار در مراکز خرید آن نیز می‌توانند بخشی از سفر شما باشد. شاید فکر کنید که سر زدن به تمام این مراکز خرید در یک سفر امکان‌پذیر نیست؛ اما همان طور که می‌دانید، به‌دلیل مساحت کم شهر، شما می‌توانید در یک روز از اغلب مراکز خرید ایروان بازدید کنید و شاید بارها و بارها هنگام پرسه زدن در خیابان‌ها از کنارشان گذر کنید. در هر صورت، خرید در ارمنستان را فراموش نکنید و هنگام رزرو تور نوروزی ارمنستان، بودجه‌ای برای این کار در نظر بگیرید. اگر شما از افرادی هستید که به این شهر سفر کرده‌اید و تجربه خرید در پاساژهای آن را داشته‌اید، می‌توانید اطلاعات خوبی را در اختیار افرادی بگذارید که برای اولین بار قصد سفر به این کشور را دارند. پس در قسمت نظرات، تجربیات خود را به اشتراک بگذارید.   تألیف: تیم نویسندگان لست‌سکند
https://lastsecond.ir/blog/6983-istanbuls-street-food-whats-hot-and-whats-not,کشف بهترین غذاها در خیابان های استانبولغذاخوردن در استانبول یکی از لذت‌های خاص این سفر است، شما در شهری قدم می‌زنید که بستنی‌ فروش‌ها و شیرینی فروش‌ها از دوران عثمانی و شاید قبل از آن در خیابان‌های این شهر رفت‌وآمد داشتند و برخی حتی با گاری، غذاهای خیابانی استانبول را می‌فروختند، حالا هم اگر مسافر تور استانبول باشید و بخواهید به خیابان‌های استانبول بروید، حتما در هر کیلومتر، چند دکه یا گاری فروش غذا و خوراکی به چشمتان می‌خورد. به بیشتر این اغذیه‌فروش‌های ثابت در زبان ترکی بوفه (büfe) می‌گویند. بیشتر خوراکی‌ها و غذاها در همان‌جا پخته می‌شوند و برای یک میان‌وعده یا حتی وعده‌ کامل مناسب هستند. در این مطلب از بلاگ لست سکند بهترین غذاهای خیابانی استانبول را در دو دسته‌ غذاهای گرم و سرد که محبوبیت بیشتری دارند، معرفی می‌کنیم و در انتها مواردی که باید در خوردنشان احتیاط کنید را معرفی می‌کنیم. پس اگر از طرفدارهای سرسخت غذای خیابانی استانبول هستید، این متن مخصوص شماست. آنچه در ادامه مطلب خواهید خواند  غذاهای گرم خیابانی استانبول کباب خیابانی استانبول (Kebap) بورک یا بورکاس (Börek) پیده (Pide)لحم‌عجین (Lahmacun)ذرت (Mısır) بلوط (Kestane)ماهی با نان (Balık ekmek)غذاهای سرد خیابانی استانبولسیمیت (Simit)آچما (Açma) پوآچا یا پوغاچا (Poğaça) چی کوفته (Çiğ köfte)غذاهای خیابانی که با احتیاط باید بخورید!میدیه دولما یا صدف پر شده (Midye dolma) کوکورچ (Kokorec) غذاهای گرم خیابانی استانبول بخش مهمی از بهترین غذاهای خیابانی استانبول، از جمله غذاهایی است که به صورت گرم سرو می‌شود. برای این غذاها معمولا روی گاری، چرخ، ون یا حتی دکه، منقل یا اجاق مناسبی در نظر گرفته شده که حتی تماشای آماده شدن غذا را برای خریداران، جالب و دیدنی می‌کند. بسیاری از این غذا شبیه خوراکی‌هایی هستند که ما در ایران می‌خوریم پس اگر مسافر استانبول هستید نیازی نیست نگران دوست نداشتن غذاهای ترکی باشید.  کباب خیابانی استانبول (Kebap)  ترک‌ها در پخت انواع کباب مهارت دارند و همین باعث شده کباب را در هر جایی عرضه کنند. کباب‌های خیابانی، بیشتر گوشت گاو، گوسفند و مرغ هستند. از کباب‌های محبوب هم می‌توان به اسکندر کباب (İskender Kebap)، آدانا کباب (Adana Kebap)، پاتلیجان کباب یا کباب بادمجان (Patlıcan Kebap) و شیش کباب (Şiş Kebap) اشاره کرد. این کباب‌ها را معمولا به دو رشو می‌پزند: گاهی حجم زیادی از گوشت را روی یک سیخ سوار می‌کنند که ما در ایران بیشتر با غذای دونر آشنا هستیم و به آن کباب ترکی می‌گوییم، اما غذاهای دیگری را هم از جمله همین اسکندر کباب را به همین سبک آماده می‌کنند.   یکی از مدل محبوب طبخ کباب در استانبول  کباب از جمله بهترین غذاهای خیابانی استانبول  بورک یا بورکاس (Börek) بورک‌ها را می‌توان به‌عنوان میان‌وعده یا شام سبک خورد. این خوراکی‌های خوشمزه معمولا از لایه‌های خمیر نازک شیرین تشکیل شده‌اند که به شکل‌های مختلفی تهیه می‌شوند. در استانبول، بورک معمولاً در صبحانه مصرف می‌شود و یک تغذیه سریع برای توقف‌های کوتاه است. داخل بورک را با چیزهای مختلفی می‌توان پر کرد. محبوب‌ترین بورک‌ها در میان ایرانیان، بورک پنیر و اسفناج و بورک گوشت است؛ اما اغلب محدودیتی برای انتخاب مواد داخلی آن وجود ندارد و اگر در میان بهترین غذاهای خیابانی استانبول دوست دارید چندین انتخاب داشته باشید، بهتر است به سراغ دکه‌هایی بروید که بورک می‌فروشند.  بورک از بهترین غذاهای خیابانی استانبول  پیده (Pide) گاهی اوقات بد نیست زمانی که در بین بهتربن کافه های استانبول می‌گردید، بعضی از غذاهایی را که اغلب در منوی آنها می‌دیدید را از یک دکه کوچک در سطح شهر بخرید. پیده یکی از همین غذاهای محبوب است که به جز رستوران‌ها و کافه‌ها، در میان انواع غذاهای خیابانی استانبول هم پیدا می‌شود. پیده انواع مختلفی دارد؛ اما شکل اصلی آن شبیه پیتزا است. روی خمیر آن را با پنیر آب شده، سس‌های ادویه‌دار و سبزی پر می‌کنند. پیده به شکل لقمه‌ای هم طرفداران زیادی دارد.  پیده از جمله مشهورترین غذاها و بهترین غذای خیابانی استانبول لحم‌عجین (Lahmacun) لحم‌عجین به زبان عربی یعنی گوشت و خمیر. این غذا منحصر به ترکیه نیست در کل منطقه‌های اطراف ترکیه به‌ویژه در سوریه و ارمنستان این غذا متداول است هرچند نام آن در طول زمان تغییر کرده باشد؛ اما در حال حاضر یکی از محبوب‌ترین غذاها در ترکیه است و در زمان جشنواره‌های استانبول در بسیاری از مناطق ارائه می‌شود. در تهیه‌ آن از گوشت، پیاز، گوجه‌فرنگی، فلفل، جعفری و انواع ادویه استفاده می‌کنند. لحم‌عجین همراه با لیمو یا سالاد سرو می‌شود. اگر برای خوردن پیتزای ترکی به دکه‌های خیابانی بروید، می‌بینید که محلی‌ها سالاد را روی آن می‌ریزند و بعد به شکل ساندویچ لوله‌اش می‌کنند. اگر برای خوردن بهترین غذای خیابانی استانبول به گردش در خیابان‌ها رفته باشید، متوجه می‌شوید این روشی عالی برای افرادی است که وقتی برای نشستن و تکه‌تکه خوردن این غذا را ندارند.   بهترین غذاهای خیابانی استانبول در در اغلب محله ها پیدا می شود ذرت (Mısır) اگر در سفر به ترکیه به سراغ تور اقساطی استانبول رفته‌اید، پس حتما هزینه های سفر برای شما مهم است و به همین دلیل هم غذاهای خیابانی انتخاب خوبی برای شماست؛ اما شنیدن نام ذرت به‌عنوان یکی از بهترین غذاهای خیابانی استانبول نباید برای شما چندان عجیب به نظر بیاید، چرا که در حاشیه بسیاری از فود استریت های معروف ایران هم انواع شکل‌های ذرت دیده می‌شود. در استانبول هم دکه‌ها و چرخ‌ها ذرت را به دو شکل آب پز یا کبابی روی آتش سرو می‌کنند. استفاده از ادویه‌ها طعم بی‌نظیر و لذت‌بخشی به ذرت می‌دهد و همین، آن را به یکی از بهترین غذاهای خیابانی استانبول تبدیل کرده است.  ذرت کبابی بهترین غذای خیابانی استانبول  بلوط (Kestane) شاید یکی از پرتکرارترین تصاویری که شما در سفرتان به استانبول می‌بینید، بلوط‌هایی است که روی یک گاری کوچک چیده شده و فروشنده آن‌ها را برای خوردن سرخ یا کباب می‌کند. در واقع شاید این بلوط‌های داغ را بتوان قدیمی‌ترین غذای خیابانی استانبول دانست. خوردن بلوط کبابی یکی از تفریحات ترک‌ها در زمستان و حاشیه پارک و خیابان است. اگر شما از دسته کسانی هستید که در زمستان به ترکیه سفر کرده‌اید و تورهای زمستانی استانبول را خریده‌اید، این تجربه لذت‌بخش را در سرمای استانبول، از دست ندهید. قیمت تورهای اسفند استانبول  بلوط کبابی یکی از محبوب ترین انواع غذاهای خیابانی استانبول ماهی با نان (Balık ekmek)  حاشیه تنگه بسفر می‌توانید انواع غذاهای خیابانی استانبول را پیدا کنید، از جمله این غذاها انواع ماهی‌های کبابی است. معمولاً تجربه امتحان کردن این غذاها به این صورت است که ماهی تازه را مقابل شما کباب می‌کنند و در یک ساندویچ کوچک و لذیذ تحویلتان می‌دهند.  اکثر دکه‌های ماهی فروشی در محله‌ امینونو (Eminönü) و در نزدیکی ساحل هستند.  آماده کردن ماهی کبابی در کنار تنگه بسفر  ساندویچ ماهی کبابی از انواع غذاهای خیابانی استانبول غذاهای سرد خیابانی استانبول تا اینجا بیشتر از آن دسته غذاهای خیابانی استانبول گفتیم که باید به‌وسیله منقل یا سرخ‌کن تهیه می‌شد؛ اما در ادامه مطلب به سراغ غذاهایی می‌رویم که یا از پیش تهیه شده‌اند یا اصلاً نیازی به گرم‌شدن یا پختن ندارد، اگر در سفرتان عجله دارید و می‌خواهید زودتر به مراکز خرید استانبول بروید این خوراکی‌ها می‌توانند به شما کمک کنند و برای مدت زمانی جلوی گرسنه شدنتان را بگیرند. سیمیت (Simit) نان حلقه‌ای شکل و ترد و خوشمزه‌ای که در همه‌ خیابان‌های استانبول می‌شود آن را پیدا کرد. در واقع دو نوع سیمیت در استانبول وجود دارد؛ سیمیت خیابانی (sokak simit) و سیمیت فروشگاهی (pastane simit)‌. تفاوت خاصی بین این دو نیست؛ چون سیمیت‌ها با طعم و شکل مختلف در هر دو حالت خیابان یا فروشگاه به فروش می‌رسد. خوردن سیمیت به همراه چای بسیار دلچسب است.  سیمیت از معروفترین نان های ترکیه   سمیمت به عنوان میان وعده از بهترین غذاهای خیابانی استانبول آچما (Açma) در تور نوروزی استانبول آنقدر همه جا شلوغ و پر از همهمه است که گاهی ممکن است فرصت یا شانس خوردن یک وعده غذایی را نداشته باشید. اینجاست که ارزش کلوچه‌ها و نان‌های ترکی مشخص می شود! آچما هم نوعی نان یا شیرینی خوشمزه است که می‌توان از آن به‌عنوان یکی از غذاهای خیابانی استانبول یاد کرد. طعم آچما تا حدودی شبیه دونات است، البته اگر حتی یکبار هم سری به ترکیه زده باشید، به خوبی می‌دانید که غذاهای ترکی کمی چرب‌ونرم‌تر از سایر کشورهای اروپایی یا همسایگان ما است. آچما هم از این قاعده دور نیست و باید گفت که دوناتی نرم‌تر و چرب‌تر است.  آچما نوعی نان ترکی  پوآچا یا پوغاچا (Poğaça) پوغاچا هم یک نوع نان یا شیرینی است که محدود به ترکیه نیست و در کشورهای شرق اروپا به شکل‌های مختلفی تهیه می‌شود و نام‌های متفاوتی هم دارد. پوغاچا اغلب به صورت ساده یا پر شده با پنیر، گوشت یا زیتون تهیه می‌شود و می‌تواند همان لقمه‌ای باشد که برای گردش در محله های استانبول در کیفتان می‌گذارید تا مبادا ناگهان احساس گرسنگی کنید.  بهترین محله‌های استانبول کجاست؟  پوچاغا بهترین غذاهای خیابانی استانبول  چی کوفته (Çiğ köfte) این غذای محلی با گوشت چرخ‌کرده خام و همراه با فلفل قرمز و گندم ساییده شده درست می‌شود. به دلیل این که در تهیه‌ آن از گوشت خام استفاده می‌شود، عرضه آن ممنوع شده است و بیشتر در خانه‌ها تهیه می‌شود. توصیه می‌شود در صورت تمایل به امتحان کردن این غذا، حتماً از مراکز معتبر و افراد شناخته شده خرید کنید، چون گوشت خام می‌تواند برخی بیماری‌های خطرناک را منتقل کند.  چی کوفته غذایی که سابقه در خیابان ها فروخته می‌شد  غذاهای خیابانی که با احتیاط باید بخورید! در هر فرهنگ و هر کشوری ممکن است غذاهایی آماده شوند که به مذاق همه افراد خوش نیاید، بعضی بهتر است پیش از سفرها در مورد نه فقط خوراکی‌ها، بلکه عادت و فرهنگ کشور مقصد اطلاعات کسب کنید؛ مثلاً پیش از سفر ترکیه حتماً راهنمای سفر به استانبول را بخوانید، این راهنماها به شما کمک می‌کند تا از مقصد بیشتر بدانید و حتی رفتارهایی که ممکن است درست نباشد را انجام ندهید. در ادامه، به سراغ برخی دیگر از غذاهای خیابانی استانبول که سنتی هم هستند می‌رویم. این غذاها بین گردشگران زیاد طرفدار ندارند و اگر هم هوس مزه‌کردن طعم‌ آنها را داشتید، بهتر است از راهنمایی افراد بومی برای پیدا کردن عرضه‌کنندگان معتبر استفاده کنید. میدیه دولما یا صدف پر شده (Midye dolma) صدف پرشده همان‌طور که از نامش پیدا است، صدف دریایی پر شده با گوشت، برنج یا سایر مخلفات را می‌گویند که همراه با لیمو سرو می‌شود. در نگاه اول ممکن است این غذا بهترین غذای خیابانی استانبول نباشد؛ اما بیشتر افراد محلی از خوردن آن لذت می‌برند. اگر شما هم جزو برای خوردن این غذا بهتر است به سراغ رستوران‌ها بروید.  میدیه دولما از غذاهای خیابانی استانبول  کوکورچ (Kokorec) کوکورچ را هر کسی دوست ندارد به عنوان یکی از انواع غذاهای خیابانی استانبول، دوست داشتن روده گوسفند چندان هم ساده نیست، چون تمیز کردن روده گوسفند، نیاز به ظرافت و مهارت بالایی دارد. روده گوسفند را به صورت لایه‌لایه و تابیده شده به سیخ می‌کشند و روی زغال به آرامی می‌پزند. این یک غذای شبانه است که به طور معمول با مقدار زیادی نوشیدنی سرو می‌‌شود. اگر در خیابان‌های استانبول سیخ‌های در حال چرخیدن را دیدید و شک کردید که کوکورچ است یا دونر کباب، یادتان باشد که دونر همیشه عمودی است و کوکورچ همیشه افقی. با این وجه تمایز، به راحتی می‌توانید این دو را از هم تشخیص دهید.  سخن آخر پیدا کردن بهترین غذاهای خیابانی استانبول کار ساده‌ای است. کافی است یک بار زمانی که تفریحات استانبول را تجربه می‌کنید، کمی قدم‌هایتان را آهسته‌تر کنید و برای امتحان کردن یک بلوط کبابی کمی زمان بگذارید. در این مطلب، سعی‌مان بر این بود که تا جای ممکن غذاهای خیابانی مورد علاقه مردم را به شما معرفی کنیم تا هنگام سفر برای انتخاب چنین خوراکی‌هایی دچار مشکل نشوید.  غذاهای خیابانی جدای لذت غذاخوردن و سیرشدن، امکان تازه‌ای برای قرار گرفتن در یک فرهنگ تازه و دیدن و تجربه کردن می‌دهد بسیاری از مسافران استانبول، خاطره‌های زیادی را از امتحان کردن خوراکی‌های مختلف در خیابان استقلال یا دیگر محله‌های استانبول تعریف می‌کنند، برخورد فروشندگان، روش تهیه غذا یا حتی مسافران دیگری از فرهنگ‌های غریبه، برای اولین‌بار غذایی مانند کوکورچ را مزه می‌کنند، همه‌وهمه خاطرات فراموش‌نشدنی سفر را می‌سازد. اگر شما هم پیش از این به استانبول سفر کرده‌اید این بار شما از تجربه‌تان برای ما بگویید، اصلا اهل خوردن غذاهای خیابانی استانبول هستید؟   تألیف: تیم نویسندگان لست‌سکند
https://lastsecond.ir/blog/9715-qeshm-attraction,گام به گام سفر به سرزمین عجایب ایران!راهنمای سفر به قشم چه کمکی به شما می‌کند؟ اگر در آینده نزدیک قصد سفر به قشم را دارید یا دوست دارید خود را برای یک سفر همه‌جانبه به قشم آماده کنید جای درستی آمده‌اید! مخصوصا اگر برای اولین بار است که قصد سفر به قشم را دارید.   منظورمان از یک سفر همه‌جانبه این است که در سفرتان بتوانید بهترین تجربه ممکن را کسب کنید و از زمان خود به بهترین نحو ممکن استفاده کنید. حتی اگر گردشگر حرفه‌ای هم نباشید می‌دانید که شرایط سفر در نقاط مختلف ایران تا چه حد می‌تواند متفاوت باشد. برای همین، ما در لست‌سکند تصمیم گرفتیم راهنمای کاملی از سفر به قشم، مخصوصا برای کسانی که تاکنون تجربه سفر به قشم را چه به صورت شخصی و چه همراه با تور قشم نداشته‌اند، آماده کنیم. در مطلب راهنمای سفر به قشم، ما 0 تا 100 کارهایی که باید در سرزمین عجایب هفتگانه انجام دهید را توضیح می‌دهیم و شما را با کوله باری از اطلاعات آماده سفر به قشم می‌کنیم.  آنچه در ادامه مطلب خواهید خواند  سفر به قشمچطور به جزیره قشم برویم؟حمل و نقل در قشم چه زمانی را انتخاب کنیم؟در کجا اقامت داشته باشیم؟چه غذایی در قشم بخوریم؟ نکاتی که در سفر به قشم باید رعایت کنیدهزینه ها در سفر به قشم در قشم کجا بریم؟شگفتی قشم در جاذبه های طبیعی فرهنگ مردم قشم سفر به قشم جزیره قشم بزرگترین جزیره ایران و خلیج‌فارس در تنگه هرمز به شکل یک ماهی دراز است که یک سمتش را بازار و شهر قشم و سمت دیگرش را روستاها و گنبد نمکی اشغال کرده است. جزیره‌ای که برای دیدنش باید روزهای زیادی وقت گذاشت تا با قایق از لابه‌لای درختان حرایش گذشت و در آرامش دریا، به تماشای دلفین‌هایش نشست. از غذاهای محلی و تند آنجا خورد و اگر گردشگری شانس بیاورد و روز مناسبی را برای سفرش انتخاب کرده باشد، به دعوت مردم محلی در مراسم آیینی و سنتی شان شرکت کند و از دیدن جاذبه‌های عجیبی مانند دره ستارگان و تنگه چاهکوه و جزایر نازش شگفت زده شود. در ادامه این راهنمای سفر قشم از لست سکند، قدم به قدم راه و چاه بهتر گشتن جزیره قشم را با هم مرور می‌کنیم.  سفر به قشم؛ عکس از آرشیو لست‌سکند | احسان تریپ چطور به جزیره قشم برویم؟ برای رسیدن به قشم دسترسی‌های متعددی وجود دارد و مسافران بسته به زمان، هزینه، علاقه و شرایط مدنظرشان با خودرو شخصی اتوبوس، قطار، هواپیما می‌توانند به قشم سفر کنند. اگر راحتی و زمان برای شما در اولویت است می‌توانید با تورهای قشم که قیمت مناسبی هم دارند با هواپیما به این جزیره سفر کنید. سفر به جزیره قشم با هواپیما از مبدا تهران حدود یک ساعت و چهل دقیقه تا دو ساعت طول می‌کشد. در حالی که اگر قصد سفر با خودرو شخصی را داشته باشید، حدود شانزده ساعت و بیست دقیقه باید رانندگی کنید تا به بندر عباس برسید. پس از آن یا باید وسیله نقلیه‌تان را در پارکینگ پارک کنید یا از طریق لندیگراف‌های بندر پل همراه با خودروتان به جزیره قشم بروید. اگر هم تمایل دارید که با قطار به قشم سفر کنید حدود 18 تا 20 ساعت (از مبدا تهران) در راه خواهید بود که حدود سی دقیقه آن را مسیر دریایی تشکیل می‌دهد. در آخر اتوبوس‌هم یکی دیگر از گزینه‌های سفر به قشم است که به وسیله آن مسافران ابتدا باید به مقصد بندرعباس بلیط تهیه کنند و سپس خود را به اسکله شهید حقانی بندرعباس برسانند تا از طریق کشتی‌های دریایی به قشم بروند.  لیست قیمت تورهای قشم  کشتی مسافربری قشم  حمل و نقل در قشم   حمل‌ و نقل عمومی در جزیره قشم به خصوص برای تردد بین جاذبه‌های طبیعی که از همدیگر دور هستند، وجود ندارد. اما نگران نباشید، برای گشت و گذار در قشم، راه های متفاوتی هست، یکی از پرطرفدارترین راه های حمل و نقل در قشم استفاده از خودرو های اجاره ای است، از آنجایی که جزیره قشم در منطقه آزاد تجاری قرار گرفته است، بسیاری از خودروهایی که محدودیت تردد در سایر شهرها را دارند در قشم یافت می‌شود و حتی می‌توان آن‌ها را برای مدت محدودی اجاره کرد.  اما از آنجایی که اجاره خودرو برای همه افراد ممکن نیست و برای بسیاری افراد کار پر ریسکی محسوب می شود، شما می‌توانید برای گشت‌وگذار در اطراف جزیره و دیدن جاذبه‌های دور، از خودروهای دربست یا تورهای قشم گردی استفاده کنید. البته اگر قصد عبور و مرور درون شهر را دارید، باید بدانید که تاکسی های خطی و اینترنتی به راحتی در دسترس شما هستند.  اجاره خودرو در قشم چه زمانی را انتخاب کنیم؟ از آنجایی که اقلیم مناسب مقصد، لذت سفر را برایمان چندین برابر می‌کند، سعی کنید فصل تابستان را برای سفر به قشم انتخاب نکنید تا آفتاب و رطوبت جنوب اذیتتان نکند، اما تا می‌توانید از روزهای خنک زمستانی و بهاری برای بودن در آب و هوای معتدل این منطقه استفاده کنید. به طور کلی فصول پاییز و زمستان بهترین زمان سفر به قشم و مناطق جنوبی محسوب می‌شوند و اتّفاقا بسیار پرطرفدارند. البته تور قشم نوروزی هم از محبوبترین تورهای قشم است که هوای دلپذیری دارد. در کجا اقامت داشته باشیم؟ هیچ سفری بدون یک اقامتگاه مناسب تکمیل نمی‌شود. در قشم، هتل و اقامتگاه‌های متنوعی وجود دارد که بسته به علاقه و سبک سفرتان می‌‌توانید یکی از آن‌ها را انتخاب کنید. اگر به دنبال‌ سکونت‌ در هتلی هستید که پس از قشم گردی‌تان در آن استراحت کنید و سرویس‌های مناسبی دریافت کنید، نگاهی به نقد و بررسی هتل‌های قشم داشته باشید تا از تجربه و نظرات دیگر کاربران لست سکند مطلع شوید و بسته به شرایطی که دارید، هتل مد نظرتان را انتخاب کنید. اما اگر به جای هتل ترجیح می‌دهید که تعطیلات‌تان را در اقامتگاه‌های بوم گردی قشم سپری کنید، باز هم حق انتخاب متنوعی خواهید داشت. در جزایر قشم و روستاهایش اقامتگاه‌های بوم‌گردی جذابی ایجاد شده است که رو به دریا هستند و با مصالح سنتی جزیره ساخته شده‌اند. این اقامتگاه‌ها برای گردشگران در سال‌های اخیر جذابیت بیشتری نسبت به هتل‌های سه ستاره جزیره دارند. نمونه‌هایی از این اقامتگاه‌ها را می‌توانید در روستاهای گوران، باسعید و سلخ مشاهده کنید.  اقامتگاه‌های بوم‌گردی قشم چه غذایی در قشم بخوریم؟  طبعا در جزیره‌ای چون قشم که اطراف‌ آب‌های نیلگون خلیج فارس احاطه شده‌ است، هیچ چیز به اندازه غذاهای دریایی در فرهنگ و سفره ساکنین قشم ریشه ندارد. بنابراین اگر راهی قشم شدید حتما غذاهای محلی قشم که غالبا شامل میگو و ماهی می‌شوند را در برنامه خود بگنجانید. پیشنهاد میکنیم این غذاها را در بهترین رستوران های قشم نوش جان کنید. این غذاهای محلی دارای ادویه‌های مخصوصی است که غذای دریایی قشمی‌ها را خوشمزه‌تر از هر جایی می‌کند. ادویه‌هایی که با آن، شکل و طعم میگو تغییر می‌کند یا انواع غذاها را با ماهی‌هایی از قبیل کپور، مرکب، حلوا، سرخو و سنگسر طبخ می‌کنند. از جمله غذاهایی پیشنهادی ما به شما خورشت ماهی و میگو (قلیه ماهی و میگو)، حلیم ماهی (کلمبا) و ماهی شکم پر کبابی است. همچنین به غیر از وعده ناهار و شام، روی صبحانه حسابی جدا باز کنید و از صبحانه‌های جنوبی غافل نشوید.   غذای محلی قشم، عکس از آرشیو لست‌سکند | احسان تریپ نکاتی که در سفر به قشم باید رعایت کنید در قشم سنگ و صدف‌های رنگی به وفور دیده می‌شوند و متاسفانه گردشگران بسیاری آن‌ها را از سواحل برمی‌دارند و به عنوان سوغات به شهرشان می‌برند. گردشگران زیادی هم هستند که به محیط زیست اهمیت داده و سوغاتی که گاهاً با این خاک‌های رنگی یا صدف‌ها ساخته شده را نمی‌خرند و خاک و صدف‌های سواحل بکر جزیره را با خود به شهرشان نمی‌برند. چون معتقدند جابه‌جایی آنها، مخرب محیط‌زیست است.  همین دست از گردشگران، وقتی به منطقه سنگی تنگه چاهکوه  یا دره ستارگان می‌روند، مراقب هستند شیشه آب از دستشان نیفتد یا در جنگل‌های حرا زباله‌ای نریزند چون می‌دانند هیچ وقت تجزیه نخواهد شد و زیبایی این مناطق به تمیزی آنهاست. بنابراین هم به محیط زیست آن منطقه اهمیت می‌دهند و هم به فرهنگ آن. شاید به این دلیل است که جزیره قشم هنوز میزبان افرادی نیست که احترام به جامعه محلی را درک نکرده‌اند. پس اگر شما هم مهمان این جزیره شدید، مراقب باشید که آسیبی به محیط شکننده‌اش وارد نکنید.  جنگل حرای قشم هزینه ها در سفر به قشم فکر می‌کنید سفر به قشم یک سفر کم هزینه و به‌صرفه است؟ واقعیت این است که با توجه به شرایط تورم و قیمت بلیت برای مسافت‌های دوری مانند بندرعباس و جزایر خلیج فارس، سفر به جنوب ایران را نمی‌توان یک سفر ارزان قیمت دانست؛ اما با توجه به انتخاب‌های زیادی که برای جزیره قشم وجود دارد، کم یا زیاد بودن هزینه می‌تواند تا حدودی به عهده شما باشد. شما می‌توانید تا اندازه‌ای هزینه‌ها را کاهش دهید، مثلا برای حمل و نقل به جای هواپیما به سراغ قطار و لنج بروید، یا اینکه برای اقامت به جای هتل‌ها از اقامگاه‌های بومگردی که به راحتی در قشم پیدا می‌شوند، استفاده کنید، یا حتی به جای اینکه همه وعده‌های غذایی‌تان در رستوران‌های قشم بخورید بعضی از آن‌ها را در اقامتگاهتان تهیه کنید.  در قشم کجا بریم؟ در آخر می‌رسیم به معرفی یکی از مهم‌ترین بخش‌های راهنمای سفر به قشم که آن معرفی جاهای دیدنی قشم است. از لحاظ گردشگری، قشم را می‌توان یکی از چند منظوره‌ترین مقاصد گردشگری در ایران نامید؛ چرا که قشم به دلیل تنوع جاذبه‌هایش برای هر گردشگری با هر سلیقه‌ای می‌تواند مقصدی ایده‌آل باشد. کسانی که به قصد تفریح به قشم سفر می‌کنند، می‌توانند در اسکله‌ها و کلوپ‌های تفریحی این جزیره از تفریحات آبی متنوعی مثل قواصی، پاراسیلینگ و جت اسکی سواری لذت ببرند، تقریبا تمامی تفریحات آبی کیش با قیمت مناسب‌تر در جزیره قشم هم وجود دارد.  پاراسل در قشم  به غیر از تفریحات آبی، همگی می‌دانیم که قشم به بازار و مراکز خرید خوش قیمتی که دارد معروف است. به ویژه مراکز خرید درگهان که به دلیل تنوع زیاد گشت گذار در آن‌ یک نیم روز کامل وقت می‌برد. اکنون اگر  شما هم علاقه خرید در قشم دارید نگاهی به مطلب بهترین مراکز خرید قشم داشته باشید، در آن مطلب به معرفی بهترین بازارها و پاساژهای قشم پرداخته‌ایم و موقعیت هر کدام را مشخص کرده‌ایم.  مرکز خرید ستاره قشم شگفتی قشم در جاذبه های طبیعی در مقدمه مطلب از قشم به عنوان جزایر عجایب یاد کردیم و البته اغراق هم نکردیم، این لقبی است که قشم به دلیل جاذبه‌های طبیعی و فرهنگی منحصر به فردش از آن خود کرده. در واقع قشم تنها در پاساژها و تفریحات آبی خلاصه نمی‌شود و  سایت‌های توریستی خارق العاده‌ای دارد که در ادامه مطلب به برخی از آن‌ها اشاره شده است. از جمله مهم‌ترین جاذبه‌های این جزیره ژئوپارک قشم است. جایی که گردشگران می‌توانند شاهد قدیمی‌ترین و نامعمول‌ترین پدیده‌های زمین‌ شناسی باشند. آثاری که از  آن‌ها به عنوان میراث زمین شناسی یاد می‌شود. پیش‌تر در لست سکند مطلبی درباره معرفی ژئوپارک‌های ایران منتشر کردیم و اشاره کردیم که ژئوپارک قشم تنها ژئوپارک واقع در غرب آسیا و خاورمیانه است که در یونسکو به ثبت می‌رسد.  جاذبه‌های جزیره قشم، بیشتر ژئوتوریستی و در حوزه عوارض زمینی و طبیعی است؛ مانند تنگه چاهکوه با عوارض اعجاب انگیز زمین‌شناسی‌اش! تنگه‌ای که در آن، سوراخ‌های زیبای جذابی کنار هم قرار گرفته و در راهروهای آن، می‌توان عکس‌های جذاب از طبیعت خشک این منطقه گرفت. جایی که در ورودی آن، دو چاه آب با طعم شیرین و تلخ کنار هم قرار گرفته‌اند. یکی برای استفاده مردم و دیگری برای استفاده حیوانات. جنگل‌های حرا هم از عجایب خلیج فارس و جزیره قشم است. درختانی که خود به خود تکثیر می‌شوند. جاذبه ژئوتوریستی دیگر قشم، مربوط به دره ستارگان می‌شود. جایی که به باور محلی‌ها، ستاره‌ای از آسمان به زمین افتاده و پخش شده و زمین بر اثر این برخورد، برش خورده و شکل‌های عجیبی گرفته است. برخی به آن، دره ارواح می‌گویند چون هنگام شب باد لابه‌لای این دره‌ها می‌چرخد و صدای هولناکی می‌دهد. حتماً اگر به این منطقه رفتید مردم منطقه به شما می‌گویند که تا شب نشده برگردید.  دیدن جزایر ناز هم که همراه با جزر و مد دریاست برای گردشگران بسیار جالب است، اما باید مراقب باشند زمانی که آب در حال بالا آمدن بود، به ساحل برگردانند؛ چون ممکن است در آب دریا خودشان یا خودروهایشان فرو بروند. این یکی از عجایب جزیره قشم است که می‌توان آن را در فصول سال دید.  تنگه چاهکوه در ژئوپارک قشم  جزایر ناز قشم   ساحل جزیره قشم؛ عکس از آرشیو لست‌سکند | بهزاد حصاریها  دره ستارگان قشم، عکس از آرشیو لست‌سکند | بهزاد حصاریها  سواحل جزیره قشم هم که از جاذبه‌های مهم جزیره به حساب می‌آید. سواحلی بکر، آرام و آماده برای ماهیگیری با قلاب. دور تا دور جزیره قشم را آب‌های خلیج فارس احاطه کرده است تا این جزیره همچون نگینی در خلیج فارس بدرخشد. جزیره‌ای که دو برابر کشورهایی از جمله سنگاپور و بحرین و سن مارینو است. اگر در کنار بازدید از جاذبه‌های قشم نیاز به آدرنالین و تفریح داشتید، سری به کلوپ‌های غواصی بزنید، اگر روی خشکی دیدن جاذبه‌ها سیرتان کرد، حتماً از دیدن جاذبه‌های دریایی و ماهیگیری روی لنج سیر نمی‌شوید به خصوص اگر بتوانید در ساحل بکر و پلاژهای مخصوصش شنا کنید. برای مطّلع شدن از تفریحات ارزان قشم هم می‌توانید نگاهی به این مطلب بندازید.  قایق سواری در حرا؛ عکس از آرشیو لست‌سکند | احسان تریپ  فرهنگ مردم قشم جاذبه مهم جزیره قشم، مردمش هستند. آنها که از سال‌ها پیش در این جزیره ساکن شده یا از بندرعباس به جزیره آمده‌اند تا هم آرامش اینجا را به دست بیاورند و هم از شلوغی سرزمین اصلی دور باشند. آنها در این جزیره مراسم و سنت‌های جالب و جذابی دارند. یکی از آنها، مراسم زار یا همان جن‌گیری یا نشاندن باد است که با موسیقی و نواهای جذابی توسط پیرزنان و پیرمردان که به آنها بابازار و مامازار می‌گویند برگزار می‌شود. این سنت‌ها هنوز هم برای خیلی از گردشگرانی که به صورت گروهی به جزیره می‌روند، به شکل نمادین برگزار می‌شود. اگر روزهای نزدیک به نوروز یا در تابستان به جزیره قشم رفتید، از سنت‌های دیگر مردم بپرسید و تیرماه در جشن نوروز صیاد شرکت کنید. اما مراقب باشید هیچ یک از مراسم آنها به هم نخورد. این مراسم از سال‌ها پیش در جزیره برگزار می‌شود.  نمایی از بافت جزیره قشم؛ عکس از آرشیو لست‌سکند | احسان تریپ   تنگه چاهکوه قشم، عکس از آرشیو لست‌سکند | مریم رجایی سخن آخر در این مطلب راهنمای سفر قشم را برای باکیفیت‌تر شدن مسافرت قشم شما گردآوری کردیم و امیدواریم کاربردی بوده باشد. همچنین اگر سوالی درباره سفر به قشم دارید که جواب آن را در مطلب راهنمای سفر به قشم پیدا نکردید می‌توانید در بخش کامنت‌ها از ما بپرسید. نهایتا برای کسب تجربه بهتر و درک واقعی از سفر به قشم پیشنهاد می‌کنیم که سفرنامه‌های قشم را هم بخوانید تا با تجربه کسانی که به این جزیره سفر کرده‌اند آشنا شوید.    تألیف: تیم نویسندگان لست‌سکند
https://lastsecond.ir/blog/5589-diwali-festival-india,دیوالی، جشنی از جنس نور و شادی!هند در تمام جهان به آیین و جشن‌هایش شهرت دارد و این شبه‌قاره بهترین جا برای کسانی است که دوست دارند تجربه خاصی از زندگی را در جهانی از رنگ و بو داشته باشند. اگر شما هم از آن دسته افرادی هستید که این تجربه نو را می‌خواهید، احتمالاً در زمان خرید تور هند باید زمان برگزاری فستیوال‌های مختلفش را هم در نظر بگیرید تا شاید در زمان سفر شاهد یکی از جشن‌های بزرگ هند باشید، جشنی مانند دیوالی  جشن دیوالی به‌قدری دیدنی و اعجاب‌انگیز است که ما در بلاگ لست سکند تصمیم گرفتیم در یک مطلب کاملاً مجزا از آن بگوییم، اگر شما هم دوست دارید بیشتر با ریشه‌ها و مراسم مربوط به جشن دیوالی هند آشنا شوید یا حتی اگر هنوز در انتخاب تاریخ مناسب برای سفر به هند مردد هستید، این مطلب را از دست ندهید. آنچه در ادامه مطلب خواهید خواند  معنی دیوالی چیست؟دیوالی در اسطوره ها و تاریخ هند تاریخ جشن دیوالیدیوالی در کجا و توسط چه کسانی جشن گرفته می‌شود؟ دیوالی و رسوم پنج روزه اشروز اول دیوالی روز دوم دیوالیروز سوم دیوالیروز چهارم دیوالیروز پنجم دیوالی فانوس‌ها (Diya) در این مراسم نماد چیست؟ معنی دیوالی چیست؟ شاید این سوال برای شما پیش آمده باشد که معنی دیوالی چیست؟ دیوالی  (Diwali)یا دیپاوالی (Deepavali) یکی از بزرگ‌ترین و مهم‌ترین جشن‌ها و فستیوال‌ها در هندوستان است. نام دیوالی در حقیقت تحریف شده واژه دیپاوالی است، دیپا به معنی نور و آوالی به معنای ردیف و صف که به‌خوبی این فستیوال را معنا می‌کند چرا که معنی صفی از نور را می‌دهد. در این زمان تمام خانه‌ها از فقیرانه‌ترین کلبه‌ها تا اشرافی‌ترین کاخ‌ها با نور نارنجی رنگ فانوس‌هایی به نام دیا (Diya) نورانی آذین‌بندی می‌شوند دیوالی در اسطوره ها و تاریخ هند  این جشن یکی از مراسم‌ عجیب هند نیست؛ اما بی‌نهایت شیرین و دلپذیر است و برای فهمیدن این موضوع که دیوالی چیست، باید از اسطوره‌های هندی سراغ بگیریم. برگزاری جشن دیوالی در هند حداقل سابقه‌ای 2 هزارساله دارد و به نظر می‌رسد در اسطوره‌های هندی جشن دیوالی به تجلیل از قهرمان بزرگ اسطوره‌های هندو یعنی رام بازمی‌گردد. بنابر این داستان رام در نبردی بزرگ بر راوانا پادشاه اهریمن‌ها پیروز شد و در زمان بازگشتش به آجودهیا (شهری در ایالت اوتارپرادیش) با دنیایی از نور فانوس و شمع روبه‌رو شد که اهالی شهر برای استقبال از او تدارک دیده بودند. آن‌ها رام را به‌عنوان تجسمی از ویشنو، دومین خدای بزرگ هندو و نگهبان جهان پذیرفته بودند و به همین دلیل، چنین مراسم بزرگی برای استقبال از او در نظر گرفته بودند. البته روایت‌های دیگری هم درباره داستان فستیوال دیوالی و ریشه این رسم قدیمی هندی وجود دارد؛ اما شاید معتبرترین و پذیرفته‌شده‌ترین قصه همین ماجرای جشن و پیروزی رام باشد.   یکی از نقاشی‌هایی که داستان جشن دیوالی را نقل می‌کند تاریخ جشن دیوالی فستیوال دیوالی معمولاً در فصل پاییز و بین ماه‌های اکتبر یا نوامبر (مهر و آبان) برگزار می‌شود و باتوجه‌ به اینکه تاریخ برگزاری آن براساس تقویم هندوها و به‌ نوعی قمری است، تاریخ برگزاری این جشن هر سال متفاوت است. برای مثال در سال 2017 این جشن در 19 اکتبر آغاز شد در حالی‌که در سال  2018، فستیوال دیوالی در 7 نوامبر برگزار شد و به نظر می‌رسد تاریخ جشن دیوالی 2023 در 12 نوامبر خواهد بود. باید بدانید که این جشن برای پنج روز ادامه دارد و مردم هندوستان در هر روز مراسم ویژه‌ای را باید انجام دهند. برای دیدن فستیوال دیوالی کافی است پیش از خرید تور دهلی یک‌بار عبارت تاریخ جشن دیوالی 2023 یا سال‌های بعدی را در نت جستجو کنید تا از تاریخ آن اطلاع داشته باشید.  روشن کردن شمع یکی از رسوم دیوالی دیوالی در کجا و توسط چه کسانی جشن گرفته می‌شود؟ فستیوال دیوالی یکی از بزرگ‌ترین جشن‌های هندو است در بیشتر شهرهای توریستی هند جشن گرفته می‌شود؛ اما این مسئله به این معنا نیست که تنها توسط پیروان آیین هندو جشن گرفته می‌شود، در سراسر هند به جز پیروان آیین هندو، پیروان آیین سیک یا جین هم دیوالی را جشن می‌گیرند و برایشان ارزشمند است؛ اما این جشن محدود به هند نمی‌شود. شاید برایتان جالب باشد که بدانید این جشن یکی از تعطیلات رسمی بسیاری از کشورهای جنوب شرقی آسیا از جمله فیجی، مالزی، میانمار، سریلانکا، نپال و سنگاپور است.  دیوالی در بسیاری از کشور های هندو جشن بزرگی است  دیوالی و رسوم پنج روزه اش  برای آنکه دقیق‌تر پی ببریم دیوالی چیست، کمی هم از مراسم و فعالیت های مردم می‌گوییم. در حقیقت دیوالی برای هندی‌ها جشن پایان سال حساب می‌شود. روزهای پیش از دیوالی، همه خانه‌هایشان را پاکیزه و مرتب می‌کنند و برای آغازی نو آماده می‌شوند. در این روزها، مردم پیروزی نور بر تاریکی و خوبی بر بدی را جشن می‌گیرند. در هر یک از این 5 روز، مراسم خاصی برگزار می‌شود که ریشه در تاریخ و افسانه‌های معابد هند دارد. در ادامه، این مراسم و روزهایش را به تفکیک بررسی می کنیم. روز اول دیوالی در روز اول این جشن، اغلب افراد مشغول تمیز کردن خانه‌هایشان می‌شوند. برخی حتی با شن‌های رنگی یا انواع برگ گل کف خانه‌هایشان را تزئین می کنند. این روز دهان ترایوداشی (Dhantrayodashi) نام دارد و یکی از روزهای تقویم کارتیکا اشاره می‌کند (روز سیزدم نیمه اول ماه قمری کارتیکا) بر اساس باور های هندو ویشنو (خدای هندو) در این روز از اقیانوس دانش طب خارج می‌شود و به مردم کمک می‌کند تا علیه بیماری مبارزه کنند.  تزیین کف خانه برای دیوالی   روز دوم دیوالی نام دومین روز دیوالی چاتورداسی (Narak Chaturdasi) آن‌طور که در اسطوره‌ها آمده است، در این روز کریشنا (بزرگ‌ترین خدای هندو) یکی از شیاطین به نام ناراکاسور را نابود کرده و جهان به‌واسطه آن شاد شده است. حتی به مادر ناراکاسور در این روز اعلام کرده که نباید مردم آن را به عزاداری بگذرانند. از مراسم مهم روز دوم حمام، استراحت و همین‌طور ماساژ بدن با روغن‌های گیاهی است.  شمع‌هایی که در زمان دیوالی روشن می‌کنند روز سوم دیوالی  روز اصلی مراسم دیوالی روز سوم است، در این زمان ماه به صورت کامل غروب می‌کند و هوا از همیشه تاریک‌تر می‌شود، به همین دلیل هم نمای چراغ‌ها و فانوس‌ها از زیاد است. در شب اصلی دیوالی مردم به غیر از روشن کردن شمع و فانوس، مراسم شکرگزاری به جای می‌آورند. بسیاری در این شب، درها و پنجره‌های خانه‌شان را باز می‌کنند تا نور بیشتر به خانه و زندگی‌شان وارد شود. تجربه دیدن آتش بازی و نور یکی از زیباترین تصاویری است که شما می‌توانید در سفر به هند ببینید.  یک خانواده هندی در فستیوال دیوالی  روز چهارم دیوالی از روز چهارم روایت‌های متعددی وجود دارد، بعضی از افراد آن را به نام روز زن و شوهرها می‌شناسند و اغلب برای یکدیگر هدیه تهیه می‌کنند. برخی دیگر هم در این روز پیروزی کریشنا بر ایندرا، خدای باران یادآوری می‌کنند و به دلیل آن جشن و پایکوبی می‌کنند. روز پنجم دیوالی آخرین روز دیوالی، روز جشن خواهرها و برداران است و در برخی مناطق مانند بنگال خواهران دعای خاصی را برای بردارانشان می‌خوانند. نام این دعا، بهای فوتا است و پس از آن تقریبا می‌توان گفت که جشن دیوالی به پایان رسیده است و مردم شهر با روحیه تازه و حالی خوش به استقبال سال نو می‌روند.  رسوم خاص در جشن تاریخی هند  فانوس‌ها (Diya) در این مراسم نماد چیست؟ دیا در مراسم دیوالی نشانگر علم و آگاهی است. هندی‌ها معتقدند شخص نادان خود را در تاریکی حبس می‌کند؛ اما این روشنایی است که او را آگاه خواهد کرد، بنابراین سعی می‌کنند با آویختن این فانوس‌ها در داخل و خارج خانه‌هایشان نشان دهند که دوست دارند در روشنایی و آگاهی به سر ببرند و نادانی را از خود دور کنند.  از رسوم مهم این جشن روشن کردن فانوس و شمع است سخن آخر جشن دیوالی برای مردم هند اهمیت زیادی دارد و در زمان برگزاری رنگ و جلوه شهرها به طور کامل تغییر می‌کند، برای همین هم در این مطلب تلاش کردیم تا ضمن صحبت درباره ریشه‌های این جشن باستانی، کمی هم شما را با رسوم و روند این فستیوال نور آشنا کنیم. حالا با در دست داشتن این اطلاعات مختصر از فستیوال دیوالی، اگر قصد سفر به هند را دارید، دیگر شما تصمیم گیرنده‌اید و می‌توانید انتخاب کنید که در چه زمانی در هند حضور داشته باشید. اصلا اگر این شانس را داشته باشید که در زمان جشن‌های بزرگ در این کشور باشید کدام را انتخاب می کنید، جشن هولی یا دیوالی؟   تألیف: تیم نویسندگان لست‌سکند
https://lastsecond.ir/blog/10365-podcast-of-russia-radio-majara,سفر به سرزمین تزارها در این قسمت از سفر و ماجراجویی، به سراغ پهناورترین سرزمین دنیا رفتیم. جایی که به گستردگی خاوردور تا خاور نزدیک است و سردترین شهر جهان را در خودش جای داده است. مقصد این ماجرا روسیه، سرزمین تزارها است. سرزمینی با فضایی تلفیق شده از سیاست آسیا و کالبد ظاهری اروپا. جاذبه‌ها و زیبایی‌های روسیه، همیشه به خاطر پیشینه‌ تاریخی پرفراز و نشیبش، اهمیت دوچندان پیدا کرده، اما کمتر کسی انتظار دارد شهرهای اروپایی روسیه با شهرهای اسرارآمیز سایر کشورهای اروپایی رقابت تنگاتنگی داشته باشد. با این توضیحات می‌توان انتظار داشت که تور روسیه طرفداران بسیاری داشته باشد و هر کدام از شهرهایش میزبان مسافران از سراسر دنیا باشد. به کدام شهرهای روسیه سفر کردیم؟ ابتدا به سراغ ثروتمندترین شهر روسیه، یعنی مسکو رفتیم. مسکو در حال‌ حاضر به عنوان پایتخت روسیه و یک جهان‌شهر، مقصد اصلی توریست‌های روسیه است. این شهر با ترکیبی از مدرنیته و بناهای تاریخی با شهرت جهانی‌اش، توانسته هم در دنیای روز و هم از لحاظ تاریخی اهمیت ویژه‌ای پیدا کند. لازم است اشاره کنیم که اصلی‌ترین جاذبه‌های تاریخی این شهر در میدان سرخ مسکو یافت می‌شوند. جایی که کلیسای سن باسیل، کاخ کرملین، مقبره لنین و مرکز خرید گوم واقع شده است. در مقصد مسکو، سپیده‌ عزیز ما را همراهی کردند. این همسفر خوش‌رو و اصالتا اصفهانی به عنوان تورلیدر روسیه فعالیت دارند و با بیان شیرین خود برای ما از جذاب‌ترین موضوعات جاری مسکو سخن گفتند. مقصد مهم بعدی، شهر سن‌پترزبورگ است. این شهر با شهرت جهانی، یادگار دوره امپریالیستی روسیه است و اروپایی‌ترین شهر روسیه قلمداد می‌شود. با قدم زدن در کاخ‌ها، کوچه‌ها و خیابان‌های سن‌پترزبورگ می‌توان فهمید اگرچه روزهای شاهانه این شهر به پایان خود رسیده‌اند، اما بازتاب آن دوران پردسیسه و توطئه هنوز در بناهای باشکوه در سراسر شهر طنین می‌اندازند. اصلی‌ترین جاهای دیدنی سن پترزبورگ را نیز می‌توان در کلیساهای باشکوه آن، کاخ‌های مجلل و باغ‌های زیبا و بی‌بدیل آن دانست. در سفرمان به سن‌پترزبورگ، حمیدرضای عزیز همراه ما بودند و علاوه بر فعالیت حرفه‌ای ایشان در زمینه تورلیدری شهر سن‌پترزبورگ، در این شهر جادویی اقامت دارند و برای ما از جذابیت‌های بی‌شمار و بی‌نظیر آن روایت کردند. همانطور که پیشتر نیز به آن اشاره کردیم، سردترین شهر دنیا نیز در روسیه قرار دارد. شهر یاکوتسک با ساختاری متفاوت از هر شهر دیگری، توانسته است بر دمای بسیار سرد نواحی شمال روسیه غلبه کند و به مردمان این منطقه فرصتی برای زندگی دهد. مساحت گسترده کشور روسیه باعث شده تا از لحاظ جاذبه‌های طبیعی نیز درخشش خود را حفظ کند. برای مثال به جز معدودی از نقاط دنیا نمی‌توان انتظار مشاهده شفق قطبی را داشت. اما اگر به شمالی‌ترین شهر روسیه یعنی شهر مورمانسک سفر کنید، می‌توانید حیرت‌انگیزترین نمایش مصور طبیعت را ملاحظه و ثبت کنید. شهروز اسماعیلی عزیز نیز به عنوان برگزارکننده‌ تورهای قطبی با ما بودند و برای ما از تجربه ملاحظات و مشاهدات متعددشان از این پدیده‌ زیبا گفتند. دریاچه بایکال نیز به عنوان یک سرمایه ملی روسیه شهرت بین‌المللی داشته و گردشگران زیادی برای بازدید از این دریاچه منحصربفرد به سیبری سفر می‌کنند. به‌این‌ترتیب، بی‌راه نیست که بگوییم روسیه مقصدی بی‌بدیل است، جایی که تاریخ و هنر، معماری و طبیعت، سرما و حرارت مردم با هم تلاقی دارند و مردم را از این تضاد و تناسب حیرت‌زده می‌کنند.   رادیو ماجرا در کست باکس رادیو ماجرا در گوگل پادکست رادیو ماجرا در اپل پادکست پادکست چیست؟  
https://lastsecond.ir/blog/10425-best-iranian-restaurants-in-antalya,این رستوران‌ها را در آنتالیا در از دست ندهیدشما هم در آنتالیا دنبال رستوران های ایرانی آنتالیا می‌گردید؟ طعم غذاهای ایرانی را ترجیح می‌دهید یا فقط دلتان تنگِ یک وعده درست و حسابی غذای ایرانی در آنتالیا شده؟ البته غذاهای آنتالیا آنقدر متفاوت با طعم غذاهای ایرانی نیستند. نزدیکی فرهنگی ما با ترکیه به عادت‌ها و رسوم اقوام خلاصه نمی‌شود، بلکه ذائقه ما به طرز شگفت‌آوری نزدیک به آنهاست و غذاهایشان را می پسندد؛ اما در سفرها به هر دلیلی ممکن است هوس کنید غذای ایرانی بخورید. شما حتی اگر عاشق غذاهای فست فودی باشید یا اینکه غذاهای مقصد کاملا با ذائقه‌تان سازگار باشد. بازهم ممکن است هوس یک خورش خوشمزه ایرانی یا کباب را داشته باشید.   در این متن سعی کردیم لیستی از بهترین رستوران های ایرانی در آنتالیا را معرفی کنیم که اگر نیاز به رستوران ایرانی داشتید، راحت‌تر انتخاب کنید. بنابراین اگر در تور آنتالیا شرکت کرده‌اید و دوست داشتید اطلاعی از رستوران ایرانی در آنتالیا داشته باشید، این مطلب از مجله لست سکند را از دست ندهید، چرا که قرار است لیستی از بهترین رستوران های ایرانی در آنتالیا را به دست شما برسانیم. آنچه در ادامه مطلب خواهید خواند   رستوران حسن آقا آنتالیارستوران مستر فود آنتالیاکترینگ زعفرون آنتالیا رستوران ته چین آنتالیا رستوران شهرزاد آنتالیا کافه رستوران چیچکلی آنتالیا سخن آخر  رستوران حسن آقا آنتالیا یک رستوران ایرانی در آنتالیا که بین عده‌ای که از تور ترکیه استفاده می کنند، محبوب شده، رستوران حسن آقا است. اولین چیزی که در این رستوران نظر شما را جلب می‌کند، فضای باغی است که در آن غذا سرو می‌شود. در رستوران حسن آقا به عنوان یکی از رستوران های ایرانی آنتالیا، تنها غذاهای ایرانی سرو نمی‌شود بلکه برخی از غذاهای ترکیه‌ای هم طبخ و سرو می‌شود و شما انتخاب‌های متنوعی پیش‌رویتان دارید.  محبوبیت رستوران حسن آقا اغلب به دلیل کیفیت کوفته‌ها و کباب‌هایش است، البته که اگر دغدغه پیدا کردن دسرهای حلال و حتی غذاهای گیاهی را داشته باشید، حسن آقا شما را ناامید نخواهد کرد. از طرف دیگر، در این رستوران برای شما موسیقی زنده‌ای تدارک دیده شده که می‌تواند لذت خوردن غذا را در رستوران برایتان دو چندان کند.  ساعت کار رستوران حسن آقا: 11 صبح تا 2 صبح   موقعیت دقیق رستوران حسن آقا  میز دسر حسن آقا رستوران ایرانی آنتالیا  منو غذای رستوران حسن آقا رستوران مستر فود آنتالیا یکی از بهترین انتخاب‌های شما به عنوان رستوران ایرانی آنتالیا می‌تواند رستوان مسترفود باشد. این رستوران به خوبی غذاهای ایرانی به ویژه کباب‌ها را برای شما تدارک دیده است و به غیر از آن، خورش‌ها و حتی اکبر جوجه در اینجا پیدا می‌شود. یکی از بهترین مواردی که در این رستوران ایرانی در آنتالیا برای گردشگران در نظر گرفته شده، این است که منوها به زبان فارسی تهیه شده‌اند، بنابراین اگر شما به خوبی با زبان ترکی یا حتی انگلیسی آشنا نباشید، دچار مشکل نمی‌شوید. بد نیست بدانید رستوران مستر فود به جز غذا، انواع قلیان را هم برای مشتریانش در نظر گرفته است. این رستوران جای خوبی برای قرار گرفتن در جمع ایرانی‌هاست و اگر شما از بین بهترین هتل‌های آنتالیا هتلی را انتخاب کردید که کمتر ایرانی‌ها در آن اقامت می‌کنند، رستوران مستر فود برای رفع دلتنگی جای مناسبی است.  ساعت کار رستوران مسترفود: روزهای دوشنبه تا شنبه از 1 صبح تا 10 شب  موقعیت دقیق رستوران مسترفود  رستوران مستر فود یکی از رستوران های ایرانی در آنتالیا   منو رستوران مسترفود مربوط به سال 99 کترینگ زعفرون آنتالیا بعد از گشت‌وگذار در بهترین مراکز خرید آنتالیا اگر همچنان در جستجوی بهترین رستوران های ایرانی در آنتالیا باشید، این بار به نام زعفرون می‌رسید. این رستوران، در اصل یک کترینگ است؛ اما با این وجود، سالنی برای غذا خوردن هم در نظر گرفته است. این مورد از رستوران های ایرانی آنتالیا تنوع خوبی از غذاهای ایرانی را در منو خود در نظر گرفته است، انواع پلوها، خورش‌ها، سالادها و حتی مختلفاتی مانند زیتون پرورده و... را برای مشتریانش آماده کرده است.  ساعت کار کترینگ زعفرون: 8 صبح تا 12 شب  موقعیت دقیق کترینگ زعفرون  کترینگ زعفرون رستوران ایرانی آنتالیا   رستوران ته چین آنتالیا  در تمام ترکیه، تفریحات آنتالیا مشهور است و یکی از مهم‌ترین تفریحات مردم غذا خوردن است. رستوران دیگری که باید از بین رستوران های ایرانی آنتالیا به آن اشاره کنیم، رستوران ته چین است. این رستوران به سبک و سیاق سفره‌خانه‌های ایران غذا سرو می‌کند. تختی که می‌توان روی آن نشست و دور یک سفره جمع شد. در این رستوران انواع کباب‌های ایرانی پخته می‌شود و به نظر می‌رسد که بسیاری از طعم دهنده‌های پر اهمیت رستوران از داخل ایران تهیه می‌شوند و شما می‌توانید انتظار یک طعم اصیل ایرانی از غذاهای این رستوران را داشته باشید.  یکی دیگر از جذابیت‌های این رستوران ایرانی در آنتالیا، به خصوص اگر در فصل سرما و با تور آنتالیا بهمن به آنجا رفته باشید، سرو کردن غذا در ظروف مسی به است تماشای یک غذای گرم در ظروف سنتی این روزها در ایران هم به یکی از سبک‌های پرطرفدار برای رستوران‌ها تبدیل شده است و شما در با سفارش غذاها، احساس در خانه بودن می‌کنید.  ساعت کاری رستوران ته چین: 10 صبح تا 10 شب موقعیت دقیق رستوران ته چین   ته چین، یکی از رستوران های ایرانی در آنتالیا   رستوران شهرزاد آنتالیا حالا باید کمی از رستوران های ایرانی آنتالیا فاصله بگیریم و به سراغ رستوران‌های بین‌المللی برویم که غذاهای ایرانی را هم در کنار دیگر غذاها سرو می‌کنند، شاید هم به نوعی حتی بتوان به آن یک رستوران ایرانی در آنتالیا گفت، چرا که بسیاری از خورش‌ها و غذاهای سنتی ایرانی در آن پیدا می‌شود. رستوران شهرزاد یکی از همین رستوران‌های بین المللی است که در نگاه اول شاید یک رستوران عربی به نظر بیاید؛ اما به محض در دست گرفتن منو، می‌توانید قیمه سیب زمینی خوش طمعش را سفارش دهید. ساعت کار رستوران ساهرازات: 9صبح تا 10 شب موقعیت دقیق رستوران شهرزاد  قیمه در رستوران ساهرازات   منو رستوران شهرزاد  کافه رستوران چیچکلی آنتالیا  آخرین رستوران ایرانی در آنتالیا که آن را بررسی می‌کنیم، رستوران چیچکلی آنتالیاست. این رستوران ایرانی آنتالیا بیشتر غذاهای محبوب ایرانی از جمله کوفته و زرشک پلو را در منوی خود جای داده است. پس اگر دوست دارید از میان رستوران های ایرانی در آنتالیا، غذایی به جز کباب که ساده‌تر از بقیه خوراک‌های ایرانی پیدا می‌شوند را سفارش دهید، چیچکلی را می‌توانید در لیست رستوران هایی بگذارید که پلو و خورش ارائه می‌دهند.  ساعت کار رستوران چیچکلی: 10 صبح تا 10 شب  زرشک پلو در رستوران چیچکلی   سخن آخر  پیدا کردن رستوران ایرانی آنتالیا به خصوص در زمان استفاده از تور نوروزی آنتالیا که شهر ازهمیشه  به اندازه خوردن غذا در فست‌فودهای زنجیره‌ای و کبابی‌های ترکیه ساده نیست؛ اما باید اعتراف کرد که نه فقط برای مسافرانی که از مبدا ایران به این سفر می‌روند، بلکه برای کسانی که ساکن کشور ما نیستند، ارزش زیادی دارد. لذت خوردن یک پرس از خورش‌ها یا پلوهای ایرانی گاهی حتی با غذاهای بین‌المللی و لوکس برابری می‌کند.  در کل مسئله پیدا کردن رستوران ایرانی در آنتالیا از آن دست چالش‌هایی است که هر کسی در سفر به آنتالیا ممکن است با آن روبه‌رو شود. می‌توانید این دغدغه را از زبان بسیاری از مسافران آنتالیا بشنوید. پیشنهاد می‌کنیم شما هم از تجربه‌تان در رستوران‌های آنتالیا برای ما بنویسید.   تألیف: تیم نویسندگان لست‌سکند
https://lastsecond.ir/blog/10212-best-attractions-of-qeshm,بدون دیدن این جاهای دیدنی از قشم خارج نشوید! بسیاری از گردشگران در حق جزیره قشم کم لطفی می‌کنند و هنگامی که نام آن را می‌شنوند، غالباً یاد دو چیز میفتند: وسعت زیاد این جزیره و مراکز خرید خوش قیمت و بی‌شمارش. در واقع جاهای دیدنی قشم فراتر از تصوّر خیلی‌ها هستند و قشم میزبان خاص‌ترین و بی‌مانند‌ترین جاذبه‌های طبیعی و فرهنگی است. از این رو اگر شما هم نسبت به قشم چنین طرز فکری دارید در ادامه مطلب همراه لست سکند باشید تا جاهای دیدنی قشم را معرفی کنیم و بگوییم چرا به قشم سرزمین عجایب هفتگانه می‌گویند؟ بنابراین در انتهای مطلب انتظار داریم اگر با تور قشم به این جزیره سفر کردید، یک برنامه حسابی برای بازدید از جاذبه‌هایی چون ژئوپارک قشم که در تمامی خاورمیانه بی‌مانند است، کنار بگذارید. در این مطلب به بازارهای قشم و تفریحات آبی آن نمی‌پردازیم و فقط از دیدنی های قشم می‌گوییم.  آنچه در ادامه مطلب خواهید خواند  دره تندیس‌ها؛ صخره‌هایی با معماری طبیعتتنگه چاهکوه؛ تنگه‌ای مسحور کننده و عجیبدره شور؛ صدای باد در دیواره‌ها غار نمکدان؛ حفره بی‌انتهای نمکقلعه پرتغالی‌های قشم؛ یادگار حضور استعمارجزیره هنگام؛ دیدار دلفین‌ها و ساحل نقره‌ایروستای لافت؛ دیدار با قشم قدیمچاه‌های تل آو دره ستارگان؛ حضور ستاره روی زمینجنگل حرا؛ جنگل غیب شونده قشمقلعه و غارهای تاریخی خربس؛ جایگاهی مقدس و باستانیجزایر ناز؛ خشکی‌های سحرآمیز قشم دره تندیس‌ها؛ صخره‌هایی با معماری طبیعت پیش از این که اشاره‌ای به دره تندیس‌ها داشته باشیم بد نیست کمی با ژئوپارک آشنایی پیدا کنیم. ژئو پارک در تعریف ساده به مناطقی اطلاق می‌شوند که پدیده‌های زمین‌ شناسی بی‌نظیر یا کم‌ نظیری دارند. ژئوپارک تعریفی کلی از این مناطق است و هر ژئوپارک متشکل از چندین ژئوسایت می‌شود. مانند دره تندیس‌ها که یکی از 25 ژئوسایت ثبت شده قشم در یونسکو است که شباهت زیادی به دره ستارگان دارد و در واقع صخره‌های غول پیکری هستند که دارای شکل و شمایل منحصر به فردی دارند، با این تفاوت که معمار این صخره‌ها طبیعت بوده و هیچ انسانی در ایجاد ظاهر خاص و زیبای آن نقشی نداشته است.  دره تندیس‌ها، عکس از آرشیو لست سکند، خدیجه عربی   آدرس جاهای دیدنی قشم - دره تندیس‌ها تنگه چاهکوه؛ تنگه‌ای مسحور کننده و عجیب تنگه چاهکوه از آن جاهای دیدنی قشم است که تصویرش حتّی سال‌ها ممکن است در خاطرتان بماند! این جاذبه طبیعی استثنایی به عنوان یکی از عجایب هفتگانه قشم و یکی از ژئوسایت‌های ژئوپارک قشم شناخته می‌شود. این تنگه در اعماق 100 متری دره‌ و بر اثر فرسایش طبیعی به وجود آمده است. چاهکوه یک جاذبه ژئوتوریستی متشکل‌ از صخره‌های رسوبی‌ است که بر اثر تغییرات اقلیمی ایجاد شده. البته دسترسی به دره چاهکوه کمی دشوار است، هم به خاطر فاصله زیاد آن نسبت به مرکز شهر (واقع در 70 کیلومتری غرب قشم) و هم به دلیل مسیر آن که نیاز به کمی پیاده‌روی دارد، امّا شک نکنید که ارزش دیدن دارد و در سفر به قشم حتما لازم است از نزدیک آن را ببینید.  ویدئو جاهای دیدنی قشم؛ تنگه چاهکوه  آدرس تنگه چاه کوه در قشم دره شور؛ صدای باد در دیواره‌ها  در جنوب غار نمکدان دره شور یکی دیگر از جاهای دیدنی قشم قرار دارد. این دره را بومی‌های منطقه به نام تنگه مکینه یا هوباد می شناسند و به لطف طبیعت خاصش به عنوان یکی از ژئو سایت‌های ژئوپارک قشم شناخته می‌شود. وسعت این تنگه 12 کیلومتر است و یکی از ویژگی‌های خاصش صدای عجیبی است که هنگام عبور باد در میان دیواره‌های آن شنیده می‌شود که بسیار وهم انگیز است.  چشمه های سولفور(گوگرد) هم یکی دیگر از جذابیت‌های دره شور است، اهالی قشم و بومی‌های منطقه از این چشمه‌ها برای درمان استفاده می‌کردند و بد نیست بدانید که در این دره خبری از پوشش گیاهی نیست.  دره شور، بخشی از ژئو پارک قشم  غار نمکدان؛ حفره بی‌انتهای نمک یکی از زیباترین جاهای دیدنی قشم غار نمکدان است که در جهان به عنوان یکی از بزرگترین غارهای نمک شناخته می‌شود. دسترسی به این غار نسبت به اکثر جاذبه‌های دیگر این مطلب کمی‌ دشوارتر است و فاصله 90 کیلومتری با مرکز شهر دارد. اما تماشای آن خالی از لطف نیست. غار نمکدان یکی از ژئوسایت‌های قشم و یکی از عجایب هفتگانه قشم شناخته می‌شود که تا کنون 6 کیلومتر و 400 متر از آن کشف شده است، اما به دلیل دسترسی دشوار به اعماق آن، اندازه واقعی این غار نامعلوم است.  غار نمکدان؛ عکس جاهای دیدنی قشم   موقعیت دقیق غار نمکدان قشم در نقشه   قلعه پرتغالی‌های قشم؛ یادگار حضور استعمار اگر به خاطر داشته باشید پیش‌تر در لست سکند درباره قلعه های جنوب ایران و جنگ تاریخی ایران و پرتغال گفتیم که باعث سال‌ها استعمار پرتغالی‌ها از خاک ایران شد. اکنون پس از گذشت قرن‌ها شما می‌توانید بقایایی از آن دوران را در قشم ببینید. هرچند به قلعه پرتغالی‌های قشم نسبت به سایر قلعه‌های پرتغالی جنوب ایران رسیدگی کمتری شده‌ است و اکثر سازه‌ها در حال تخریب هستند، اما باز هم به دلیل تاریخچه مهمش ارزش بازدید دارد. بازدید از قلعه پرتغالی‌ها به صورت همه روزه در هر ساعتی از شبانه روز ممکن است.  قلعه پرتغالی قشم   موقعیت دقیق قلعه پرتغالی‌های قشم   جزیره هنگام؛ دیدار دلفین‌ها و ساحل نقره‌ای هنگام جزیره‌ای کوچک در جنوب قشم است و جزو محدوده قشم محسوب می‌شود. گردشگران می‌توانند در کنار قشم گردی به سمت اسکله کندالو بروند و از آنجا با قایق‌ راهی جزیره هنگام شوند. در جزیره هنگام دو جاذبه بسیار شناخته شده وجود دارد که شامل ساحل نقره‌ ای و دلفین‌های بازیگوش اطراف جزیره می‌شود. ساحل نقره‌ای هنگام به دلیل وجود کانی‌های مخصوصش دارای شن‌های ساحل نقره فام هستند و درخشش بی‌نظیری دارند. البته ساحل نقره‌ای تنها در بخشی از جزیره هنگام دیده می‌شود که به دلیل حفظ این جاذبه طبیعی، فقط تماشای دورادور آن ممکن است یکی دیگر از دیدنی‌های قشم دلفین‌هایی هستند که از پاییز تا نیمه دوم بهار در اطراف جزیره هنگام دیده می‌شوند. بنابراین اگر با تور قشم نوروزی سفر کنید، می‌توانید دلفین‌ها ببینید به شرط اینکه اول صبح که هنوز جمعیت نیامده‌اند، برای دیدن دلفین‌ها بروید. البته تماشای دلفین در جزیره هنگام تا حد زیادی به شانس و اقبال هم نیاز دارد، زیرا عوامل متعددی مانند دمای هوا، میزان امواج دریا و حتّی سر و صدا در حضور دلفین‌ها تاثیر مستقیم دارند. اما در هر صورت اگر می‌خواهید به تماشای این آبزیان دوست‌ داشتنی بروید، ابتدا میزان شانس بازدید را از تور لیدر جویا شوید و از طریق اسکله شیب دراز، سوار بر قایق‌های جزیره هنگام شوید.   ساحل نقره‌ای قشم، عکس از آرشیو لست سکند، سارا سلطانپور   موقعیت دقیق جزیره هنگام در نقشه   روستای لافت؛ دیدار با قشم قدیم اگر تاکنون سفرنامه‌های قشم را خوانده باشید به احتمال زیاد متوجه شده‌اید که این بندر زیبا تا چه اندازه میان گردشگران محبوب است. روستای لافت در نزدیکی جنگل حرا واقع شده و مجموعه‌ای از جاذبه‌ها را در دل خود جای داده است. روستای لافت به عنوان نخستین سکونتگاه انسان‌ها در جزیره قشم به شمار می‌رود و قدمت آن به دوران قبل از مسیح بازمی‌گردد. به غیر بافت سنتی روستا، برخی از جاذبه‌هایی که در لافت می‌توانید مشاهده کنید شامل چاه تل آو، قلعه نادی، جنگل حرا و قلعه پرتغالی‌هایی می‌شود که در ادامه مطلب مکان های دیدنی قشم به طور مجزا معرفی شده‌اند.  جذاب‌ترین روستاهای قشم  روستای لافت از جاذبه های قشم  موقعیت دقیق بندر لافت در نقشه   چاه‌های تل آو  همان‌طور که گفتیم این چاه‌ها در روستای لافت قرار گرفته است. چاه های تل او یکی از هوشمندانه‌ترین ابداعات ایرانی‌ها برای به‌دست آوردن آب شیرین در منطقه است. از آنجا که به دست آوردن آب شیرین از طریق حفر چاه در این منطقه ممکن نبوده است، چاه‌هایی برای ذخیره آب باران ساخته بودند و در فصول پر بارش چاه‌ها از آب شیرین باران پر می‌شد و در طی سال از آن استفاده می‌کردند. ساخت این مخازن به گفته برخی به دوران هخامنشی باز می‌گردد و امروز از حدود 400 مخزن بندر لافت تنها حدود 100 چاه باقی مانده است. شاید جالب باشد که بدانید نه فقط ساخت چاه‌ها از الگوهای خاصی پیروی می‌کرده، بلکه مردم برای استفاده از آن هم رسوم ویژه ای داشتند. موقعیت دقیق چاه‌های تلاو   چاه‌های تلاو از جاهای دیدنی قشم در بندر لافت  دره ستارگان؛ حضور ستاره روی زمین دره ستارگان یکی از عجایب هفتگانه جزیره قشم و از جمله جاذبه‌های طبیعی آن است که در سفرتان به قشم باید از آن بازدید کنید. همانطور که تا اینجای متن متوجه شدید، جاذبه‌های طبیعی منحصر به فرد بسیاری در قشم وجود دارند که حاصل پدیده‌های طبیعی مختلفی‌اند. یکی از همین پدیده‌های طبیعی قشم که شمایل خاص و شبیه زمین‌های مریخ دارد دره ستارگان است. البته افسانه‌های محلی علت ایجاد این دره را برخورد یک ستاره می‌دانند و علت نام‌ گذاری آن نیز همین است. این جاذبه شگرف در نزدیکی روستای برکه خلف، از تمیزترین روستا‌های قشم واقع شده است. دره ستارگان همچنین به عنوان یکی از ژئوسایت‌های ژئوپارک قشم نیز شناخته می‌شود و این موضوع در یونسکو هم به ثبت رسیده است.  دره ستارگان از دیدنی های قشم آدرس دره ستارگان قشم     جنگل حرا؛ جنگل غیب شونده قشم امکان ندارد صحبت از دیدنی‌ های قشم باشد و اشاره‌ای به جنگل حرا نشود. جنگلی که ریشه در آب‌های شور دارد و دارای درختان همیشه سبز است. جنگل حرا در نزدیکی بندر لافت مشاهده می‌شود اما توجه داشته باشید که به دلیل جزر و مد، حدود 6 ساعت زیر آب هستند و بعد از 6 ساعت از آب بیرون می‌آیند و در آن موقع قابل مشاهده هستند، برای بازدید از جنگل حرا می‌توانید از تورهای گردشگری راهنمایی بگیرید، ولی برای حفظ این جنگل ارزشمند، فقط از روی قایق می‌توانید آن‌ها را تماشا کنید و عکس بگیرید.   جنگل حرا قشم؛ عکس از آرشیو لست سکند، سمیه ترکمان  موقعیت جنگل حرای قشم در نقشه   قلعه و غارهای تاریخی خربس؛ جایگاهی مقدس و باستانی یکی دیگر از دیدنی های قشم قلعه و غارهای تاریخی خربس هستند که در نزدیکی روستایی با همین نام دیده می‌شوند. این غارهای تاریخی که قدمتشان به دوره مادها بازمی‌گردد گفته می‌شود که در گذشته محل پرستش ایزدیان زرتشتی بوده‌ است. این مکان در گذشته‌های دورتر، زیر دریا مدفون بوده است و پس از تغییرات ژئولوژیکی به غارهای دریایی تبدیل شدند. بنابراین غارهای خربس از آن دست جاذبه‌ های قشم است که از نظر تاریخی، فرهنگی و زمین‌شناسی بسیار خاص و ویژه است.  غار خربس؛ عکس از آرشیو لست سکند، مهدی احساسیان    موقعیت دقیق غار خربس در قشم   جزایر ناز؛ خشکی‌های سحرآمیز قشم در جنوب شرقی قشم دو جزیره استثنایی به نام جزایر ناز وجود دارند که دیدنش بر هر گردشگری واجب است. اما چرا استثنایی؟ به این دلیل که همانطور که در جزر و مد جنگل حرا یک صحنه رویایی خلق می‌شود، جزایر ناز نیز در هر جزر و مد در هر بازه 6 ساعته، ظاهری متفاوت به خود می‌گیرند. هنگام جزر، این جزایر ناز به جزیره قشم متصل می‌شوند و در امتداد این مسیر می‌توانید قدم بزنید و از منظره اطراف لذت ببرید. هنگام مد و بالا آمدن آب این دو جزیره طوری از جزیره قشم فاصله می‌گیرند که هیچ کس نمی‌تواند فکرش را بکند که آن‌ها به هم متصل هستند.  جزایر ناز از مکان های دیدنی قشم   موقعیت دقیق جزایر ناز در قشم سخن آخر همانطور که مشاهده کردید در این مطلب به معرفی جاذبه های قشم پرداختیم و مشخص کردیم که جاهای دیدنی قشم کجاست و همچنین توصیه می‌کنیم در قشم گردی خود به برخی از این جاذبه‌ها سفر کنید و در کنارش چشیدن طعم غذاهای قشم را در بهترین رستوران های قشم از دست ندهید. در کنار این جاذبه های قشم پیشنهاد می‌کنیم تفریحات ارزان در قشم را از دست ندهید و با توجه به میزان بودجه‌ای که دارید، از انواع جذابیت ها در این جزیره جادویی لذت ببرید. در آخر اگر قصد دارید به قشم سفر کنید نیاز به اطلاعات بیشتری چون، بهترین زمان سفر به قشم، نحوه تردد در سطح جزیره و سایر اطلاعات از این قبیل دارید که در مطلب راهنمای سفر به قشم، به طور مفصل درباره آن‌ها توضیح داده‌ایم. شما هم اگر تجربه بازدید از دیدنی های قشم را دارید، از تجربه‌تان برایمان بگویید.   تالیف: تیم نویسندگان لست سکند
https://lastsecond.ir/blog/10218-forbidden-acts-in-dubai,مراقب باشید، انجام دادن این کارها در دبی عواقب دارد!آیا قصد سفر به دبی را دارید؟ همه می‌دانیم که پایانی برای تفریحات و زیبایی‌های این سرزمین شگفت‌انگیز وجود ندارد، اما برای لذت‌بردن از سفر‌های تفریحی یا داشتن تجربه‌ای مطلوب از سفر‌های کاری، لازم است قبل از حرکت، اطلاعاتی را درباره شهر یا کشور مقصد کسب کنیم. شاید در جهان امروز، زمانی که صحبت از سفر می‌شود، عده‌ای به دنبال کسب اطلاعاتی از آب‌وهوا، هزینه‌ها و اماکن دیدنی شهر مقصد باشند. اما کمتر کسی به قوانین، فرهنگ و هنجار‌های مردم محلی مقصد سفر خود فکر کند و این موضوع ممکن است در طول سفر مشکلاتی را به همراه داشته باشد. سفر به دبی نیز از این قاعده مستثنی نیست. به طور کلی، فرهنگ مردم دبی نسبت به کشور‌های اروپایی و آمریکا کمی محافظه کارانه‌تر است؛ در این مطلب از مجله گردشگری لست‌سکند اول شما را با خلاصه‌ای از قوانین دبی برای توریست‌ها آشنا می‌کنیم و سپس کارهایی را لیست می‌آوریم که انجام دادنشان در دبی مشکل‌ساز خواهد بود. همین‌جا، این نکته را گوش‌زد کنیم که فرقی نمی‌کند با تور دبی سفر می‌کنید یا به صورت شخصی، این قواعد را باید در هر سبک سفری به دبی رعایت کنید.  آنچه در ادامه مطلب خواهید خواند  قوانین دبیقوانین ورود به دبیقوانین بردن مواد غذایی به دبیقوانین پوشش در دبیکارهای ممنوع در دبینوشیدن الکل بیرون از اماکن مخصوص در دبیمصرف دارو‌های غیر قانونی در دبیعصبانیت در رانندگی دبیبی احترامی به زنان در دبیابراز علاقه و رفتار‌های رمانتیک در ملأ عام دبیبی‌احترامی به دین اسلام در دبیدست دادن با دست چپ در دبیبی اجازه عکس گرفتن در دبیبه همراه داشتن کالا‌های غیرقانونی در دبیبی‌احترامی به خاندان سلطنتی دبی در ملأ عامآتش‌بازی کردن در دبی رزرو هتل در صورت نداشتن شرایط لازم در دبی قوانین دبی جمع‌کردن تمام قوانین یک سرزمین در یک مطلب کوتاه ممکن نیست و هدف ما یک آشنایی کلی و اشاره به مواردی است که بدان نیاز دارید. خوشبختانه به دلیل شباهت‌های فرهنگی بین کشورهای خاورمیانه، رعایت بسیاری از قوانین دبی در ضمیر ناخودآگاه ما ایرانی‌ها نهفته شده است. اما در این بین، تفاوت‌های مهمی هم وجود دارد که در نظر نگرفتنشان موانعی خواهد داشت و در صورت تخطی از قانون، هیچ توجیه و بهانه‌ای مبنی بر اطلاع نداشتن شما از قوانین دبی پذیرفته نیست.   قوانین ورود به دبی از آن‌جایی که گردشگران قبل از هرچیز، درگیر مدارک مهمی مثل پاسپورت و ویزا می‌شوند، برخی از قوانین ورود غیر قانونی به دبی، از همان ابتدا شامل حالشان نمی‌شود؛ اما با داشتن اقلام غیرقانونی، ورق برمی‌گردد و بسته به نوع کالای ممنوع و میزان آن، روند قانونی طی می‌شود. در چنین شرایطی باید منتظر اعمال قوانین مربوط به ورود غیر قانونی به دبی، دیپورت یا مجازات هم باشید. بیشتر این اقلام ممنوع در فرودگاه در کشورهای مختلف یکسان است؛ اما در ادامه، کالاهایی را نام می‌بریم که در زمینه ورود غیر قانونی به دبی مشکل‌سازتر هستند. داروهای غیرمجاز در سفر دبی: بهتر است برای بردن دارو به دبی (حتی قرص سرماخوردگی) همیشه نسخه پزشکی ببرید و علاوه بر آن، مطمئن شوید که مقدار داروی شما به اندازه نیاز سفرتان است. پیگرد قانونی داروهای غیرمجاز در سفر دبی بسیار جدی است. نشریات منافی اخلاق و مذهب: به همراه داشتن هر نوع اثر تصویری و نوشتاری که با ارزش‌های اسلامی در تضاد باشد، در فرودگاه دبی ضبط و صاحب آن ممکن است مشمول مجازاتی مثل زندان، جریمه و دیپورت شود. پول تقلبی: به همراه داشتن پول و کالاهای تقلبی به دبی ممنوع است. ابزارآلات سِحر: به همراه داشتن اوراق طلسم و وسایل جادوگری به دبی ممنوع است.  پلیس‌های فرودگاه در دبی قوانین بردن مواد غذایی به دبی گردشگرانی که مدت کمی در دبی اقامت دارند، ممکن است برای کم‌تر کردن هزینه غذا در دبی، تصمیم‌ بگیرند قسمتی از غذای روز‌مره را با خود ببرند. بدیهی است که بردن مواد غذایی به دبی از سوی قوانین مانعی نداشته باشد؛ اما به منظور پیشگیری از استفاده تجاری افراد در به‌همراه داشتن مواد غذایی، محدودیت‌هایی برای مقادیر آن در نظر گرفته شده است که مقدار مواد غذایی را تعیین می‌کند. برای اطلاع از مقدار دقیق مقدار غذا، باید از خطوط هوایی و قسمت بار سوال بپرسید. همچنین یکی از سوالات پرتکرار، درباره امکان بردن کنسرو به دبی است؛ به طور کلی بردن کنسرو به دبی ممنوعیتی ندارد به شرط آن‌که فقط چند عدد به همراه داشته باشید و ممکن است غذای کنسروی شما را کمی بازبینی و بررسی کنند.  علاوه بر این اقلام، بد نیست اشاره کنیم که در سفر به دبی می‌توانید سیگار هم با خود ببرید، اما باید 18 سال به بالا باشید و به شرایط بردن این کالا به دبی دقت کنید. افراد سیگاری حداکثر 400 نخ سیگار (به ارزش 2 هزار درهم امارات) باید به همراه داشته باشند و اگر سیگارهای برگ با خود می‌برند، نباید ارزششان از 3 هزار درهم امارات تجاوز کند.  بردن کنسرو به دبی قوانین پوشش در دبی اگرچه دبی از شهر‌های مدرن دنیا به حساب می‌آید، اما فرهنگ سنتی و اسلامی زیر پوست آن جریان دارد. ممکن است در نوشته‌های گوناگونی که دبی را معرفی می‌کنند، خوانده باشید که قوانین پوشش در دبی به گونه‌ایست که در این شهر می‌توانید هر نوع لباسی را که می‌خواهید، بپوشید؛ اما دولت دبی دموکرات نیست و قوانین آن در چهارچوب شریعت اسلام عمل می‌کند. ازاین‌رو برخی از قوانین پوشش در دبی حاکم است که هر توریستی باید به آن توجه کند. اگر در تور نوروزی دبی ثبت‌نام کنید، احتمالاً گرمای هوا شما را مجبور به پوشیدن لباس‌های کمتر کند. در قوانین دبی ممانعتی با آزادی پوشش در کلاب‌ها و برخی از تفریحگاه‌های خاص وجود ندارد. اما به طور کلی باید به یاد داشته باشید که شما در یک کشور مسلمان هستید و بهتر است که به فرهنگ محلی و سنت آن احترام بگذارید، بنابراین پوشیدن لباس‌های نامناسب از کارهای ممنوع در دبی محسوب می‌شود. در خارج از تفریحگاه‌های خاص دبی نیز به طور کلی، لباس گردشگران علاوه بر شانه‌ها، باید پاها را حداقل تا زانو بپوشاند.  پوشش بانوان توریست در دبی کارهای ممنوع در دبی حال که با دسته‌ای از قوانین دبی برای توریست ها آشنا شدیم، به سراغ اصل موضوع می‌رویم. فرقی نمی‌کند که یک کار از سوی قوانین دبی ممنوع اعلام شده باشد یا اینکه در جامعه آن وجهه خوبی نداشته باشد، در هرصورت، انجام آن می‌تواند شما را با واکنش‌های غیرمنتظره و تلخ‌کامی مواجه کند. ازاین‌رو هیچ یک از کارهای زیر را در مقابل مردم محلی دبی و مأمورین نظم‌وامنیت آن انجام ندهید. نوشیدن الکل بیرون از اماکن مخصوص در دبی همانطور که می‌دانید نوشیدن الکل در دین اسلام حرام است. به همین دلیل نوشیدن الکل از مواردی است که به ندرت بین محلی‌های دبی مشاهده می‌شود. به دلیل وجود شمار بالایی از مهاجرین، نوشیدنی‌های الکلی به وفور در کلاب‌های شبانه، رستوران‌‌ها و هتل‌‌های دبی دیده می‌شود. اما این موضوع بدین معنا نیست که گردشگران در هر جایی که می‌خواهند، الکل مصرف کنند. مصرف الکل فقط در اماکنی مجاز است که از قبل بر لیست قوانین آن‌ها نوشته شده باشد. بنابراین نوشیدن الکل بیرون از اماکنی خاص از کارهای ممنوع در دبی محسوب می‌شود.  پلیس دبی مصرف دارو‌های غیر قانونی در دبی این قانون نیز در راستای قانون ممنوعیت مصرف الکل در تمام اماکن دبی حاکم است. مصرف دارو‌های غیرقانونی یکی از سختگیرانه‌ترین عواقب را در بین کار‌های ممنوعه در دبی در پی دارد. سیاست‌های این چنینی که در امارات متحده عربی حاکم هستند، به منظور جلوگیری از قاچاق دارو انجام می‌شود. اگر ردی از مواد مخدر در وسایل یا مواد مصرفی شما دیده شود، باید منتظر مجازاتی همچون زندان، تبعید یا سایر موارد باشید. گفتیم که بردن داروهای غیرمجاز به دبی جرم است، در نتیجه، علاوه بر شهروندان امارات، هرکسی از هرجای دنیا نباید داروی غیرمجاز همراه خودش داشته باشد. حتی مسافران ترانزیتی که وارد فرودگاه‌های دبی می‌شوند، اگر مواد مخدر یا دانه‌های خشخاش به همراه داشته باشند، توبیخ خواهند شد. بهتر است قبل از سفر به دبی از طریق وبسایت‌های رسمی دارو‌های غیر مجاز در این کشور را بررسی کنید. اگر نیاز شما به مصرف یک قلم دارو بسیار ضروری است، باید حتما نسخه معتبر آن را به همراه داشته باشید.  بردن دارو به دبی عصبانیت در رانندگی دبی برای علاقه‌مندان به جهانگردی با خودرو شخصی، دبی یک مقصد گران است؛ اما شما این امکان را دارید که در دبی ماشین اجاره کنید و از رانندگی در این شهر زیبا لذت ببرید. درست مثل هر فعالیتی در دبی، رانندگی هم برخی از کارهای ممنوعه در دبی را دربردارد. اگر رفتار سایر رانندگان برای شما ناخوشایند بود و به هر دلیل عصبانی شدید، تحت هیچ شرایطی احساساتتان را با ژست‌های توهین‌آمیز بروز ندهید که این کار شما را در دردسرهای بزرگی میندازد.  عصبانیت در رانندگی، از کارهای ممنوعه در دبی بی احترامی به زنان در دبی در امارات متحده عربی شما با تعداد زیادی از زنان که در هتل، بانک‌‌ها و فروشگاه‌‌ها کار می‌کنند، گفتگو خواهید کرد. امروزه اشتغال زنان در دبی بسیار رایج شده و مصاحبت کاری با زنان شاغل این شهر از امور بدیهی به شمار می‌رود. فرقی نمی‌کند که شما مرد هستید یا زن، درهرصورت باید به خاطر داشته باشید که زندگی افراد محلی در این شهر بسیار خصوصی است و شما حق نزدیک شدن به شهروندان زن در خیابان‌‌ها را ندارید. به هنگام گفتار، مراقب زبان بدن خود باشید، زمانی که در دبی با یک زن صحبت می‌کنید، تحت هیچ شرایطی نباید او را لمس کنید؛ زیرا حتی اگر قصد خاصی نداشته باشید، این رفتار بی‌احترامی تلقی می‌شود. برای مثال، از زبان بدنی همچون دست گذاشتن بر شانه‌‌های بانوان به هنگام صحبت کردن با آن‌‌ها به شدت پرهیز کنید زیرا از کارهای ممنوعه در دبی تلقی می‌شود.  ابراز علاقه و رفتار‌های رمانتیک در ملأ عام دبی زمانی که در خیابان‌های دبی در حال رفت‌وآمد هستید، به ندرت شاهد رفتارهای رمانتیک توسط زوج‌ها هستید. ابراز علاقه در معرض دید عموم، به طور وسیع و جدی از کارهای ممنوعه در دبی به شمار می‌رود. پلیس‌های دبی نیز از این رفتار‌ها استقبال نخواهند کرد. اگر چه این مورد در طی 6 تا 7 سال گذشته کمرنگ شده است، اما هنوز هم در مناطق سنتی شهر دبی همچون شارجه، سخت‌گیری این چنینی دیده می‌شود. علاوه بر آن، پخش کردن آهنگ با صدای زیاد و رقصیدن در خیابان‌های دبی نیز از جمله کار‌هایی است که با واکنش منفی افراد محلی همراه خواهد بود.  ممنوعیت ابراز علاقه در دبی بی‌احترامی به دین اسلام در دبی از آنجایی که دین بیشتر مردم محلی دبی اسلام است، ذکر این مطلب کاملاً بدیهی است که کوچکترین بی‌احترامی و تضعیف دین اسلام واکنش‌‌های منفی از طرف مردم این شهر را در پی دارد. لازم به ذکر است که اگر در ماه رمضان به دبی سفر می‌کنید، باید رعایت حال روزه‌داران را بکنید. خوردن، نوشیدن و استعمال دخانیات در ملأ عام توسط گردشگران در ماه رمضان، از مواردی است که از آن استقبال نمی‌شود و حتّی در قوانین دبی جریمه به همراه دارد. علاوه بر بی‌احترامی نکردن کلامی و رفتاری به اسلام، به طور کلی در شهر دبی باید به شدت از نوع گفتار خود مراقبت کنید؛ خصوصا زمانی که در اماکن عمومی هستید یا با مردم محلی صحبت می‌کنید. استفاده از کلمات رکیک، زننده و فحش را تا حد ممکن در دبی کنترل کنید. همچنین از اظهار نظر‌هایی که حالت تهاجمی دارند نیز خودداری کنید.  ماه رمضان در دبی دست دادن با دست چپ در دبی این مورد نیز از نکات مربوط به زبان بدن در دبی است. تحت هیچ شرایطی از دست چپ خود برای غذا خوردن، باز کردن در و خصوصا غذا دادن به کسی استفاده نکنید. دست دادن با دست چپ هنگام سلام و احوال پرسی هم از کار‌های ممنوع در دبی به شمار می‌رود. در کشور‌هایی مثل هند و امارات قبل از رواج استفاده از دستمال توالت، برای طهارت از دست چپ و آب استفاده می‌شد. به همین دلیل دست چپ در فرهنگ دبی تا به امروز ناپاک تلقی می‌شود. بنابراین اگر شما دست چپ هستید، باید سعی کنید از تعارف کردن غذا و دست دادن با دست چپ خودداری کنید. برای ارتباط راحت‌تر و بهتر با افراد محلی در دبی پیشنهاد می‌کنیم به غیر از تمرین زبان بدن مناسب، کمی هم اصطلاحات و جملات پرکاربرد در سفر به دبی را یاد بگیرید تا در رفع سوءتفاهم و ایجاد صمیمیت با شهروندان دبی، کمک حالتان باشد.  زبان بدن در دبی بی اجازه عکس گرفتن در دبی یکی مهمترین کار‌های ممنوعه در دبی، عکس گرفتن ناگهانی و بدون اطلاع از افراد است. از آن‌جایی که جاهای دیدنی دبی از مناظر بسیار زیبا و متنوعی برخوردار است، افراد بسیاری وسوسه می‌شوند و در تمام شرایط از گردش خود عکاسی و فیلم‌برداری می‌کنند. اما شما به عنوان یک گردشگر باید به یاد داشته باشید که امنیت و محجوبیت در دبی بسیار مهم است و شما نباید از مردم این شهر (خصوصا زنان و کودکان) بی‌اجازه عکس بگیرید. خوب است بدانید عکس گرفتن از صحنه‌‌های تصادف هم در قوانین دبی ممنوع اعلام شده است. به طوری که عکس گرفتن و فیلمبرداری کردن از صحنه‌‌های تصادف درست به اندازه تصویربرداری از مناطق نظامی و دادگاه‌‌ها منع شده است و انجام این کار در دبی ممکن است جریمه و دیپورت شدن را به همراه داشته باشد.  عکاسی در دبی به همراه داشتن کالا‌های غیرقانونی در دبی در عنوان اول، درباره قوانین بردن مواد غذایی به دبی و کالاهای ممنوع در فرودگاه صحبت کردیم. در امارات متحده عربی نیز مانند هر کشور دیگری به همراه داشتن برخی از کالا‌ها، غیرمجاز است. هنگام جمع‌آوری وسایل سفر به دبی بهتر است نگاهی به کالاهایی که در ابتدای کار معرفی کردیم بیندازید تا تصادفاً یکی از آن‌ها همراهتان نباشد. حتی اگر وسایلی مثل ابزاردفاع‌شخصی، مجله‌های فشن زنانه، داروهای غیر مجاز و... را پس از ورود به دبی در وسایلتان دیدید و متوجه شدید که در مسئولین فرودگاه آن‌ها را ندیده‌اند، خیلی زود سربه‌نیستش کنید و تحت هیچ شرایطی آن را به کسی نشان ندهید.  اقلام ممنوع در دبی بی‌احترامی به خاندان سلطنتی دبی در ملأ عام زمانی که به یک شهر یا کشور جدید سفر می‌کنید، نکات و اطلاعات زیادی را درباره آن منطقه کسب خواهید کرد. برای مثال، اگر برای بار اول به دبی سفر کنید، ممکن است در مورد فرهنگ، قوانین، سیاست‌‌ها، حکومت و در نهایت خاندان سلطنتی این شهر عقایدی داشته باشید؛ این موضوع کاملاً طبیعی است اما بدان معنا نیست که به صورت آشکار عقاید خود را در این موارد بیان کنید. مسخره کردن، انتقاد کردن و استفاده از گفتار تهاجمی علیه خاندان سلطنتی دبی در اجتماع این شهر وجه خوبی ندارد و ممکن است با برخورد‌‌های تند و شدید مواجه شود. آتش‌بازی کردن در دبی آتش بازی کردن یکی از مواردی است که در دبی اکیداً ممنوع اعلام شده است. به همراه داشتن وسایل آتش‌بازی هم در این شهر ممنوع است و قوانین سختگیرانه‌ای در مورد خرید و فروش آن وجود دارد. اگر شخصی به هنگام حمل مواد محترقه در دبی دستگیر شود، شش ماه زندان و جرایم نقدی در انتظارش خواهد بود. این قوانین به منظور ارتقاء امنیت شهروندان دبی و پیشگیری از حوادث احتمالی تنظیم شده‌اند. تنها شرکت‌‌هایی که از مجوز برخوردار هستند، می‌توانند در بعضی مراسم، نمایش‌‌های آتش‌بازی را برپا کنند.  ممنوعیت وسایل آتشبازی در دبی  رزرو هتل در صورت نداشتن شرایط لازم در دبی در دبی، رزرو اتاق برای زوج‌هایی که مدارک رسمی ازدواج ندارند، ممنوع است و حتی عواقب قانونی به همراه دارد. البته این مورد از آن دسته قوانین دبی است که در بسیاری از هتل‌ها پیاده نمی‌شود. علاوه بر آن، سن‌وسال هم در قوانین رزرو هتل تأثیرگذار است؛ شاید در بسیاری از کشورها بررسی سخت‌گیرانه‌ای برای رزرو هتل افراد زیر 18 سال اعمال نشود، اما در دبی مسافران زیر 18 سالی که تنها هستند، به‌سختی می‌توانند هتل رزرو کنند. یکی از مزایای خرید تور ارزان دبی، این است که قبل از سفر شما در جریان تمام قوانین رزرو هتل قرار خواهید گرفت.  ارائه مدارک ازدواج رسمی در هتل‌های دبی سخن آخر دبی از جمله شهر‌هایی است که گردشگران بسیاری را هر ساله از تمام نقاط جهان جذب می‌کند، زیرا جاذبه‌های گردشگری و تفریحی این شهر تقریبا برای تمام افراد مناسب است. برای لذت بردن از سفر تفریحی خود با تفریحات دبی باید یک برنامه‌ریزی دقیق و حساب شده داشته باشید. کسب اطلاعات و نکات مفید و کاربردی در مورد فرهنگ و باید‌ها و نباید‌های رایج بین مردم دبی نیز قسمت مهمی از این برنامه‌ریزی است؛ زیرا از آن جایی که فرهنگ برخی از مردم محلی این شهر گرایش‌های محافظه کارانه سنتی و مذهبی دارد، بسیاری از کار‌های عادی در کشور‌های اروپایی و آسیایی و حتی خاورمیانه در شهر دبی ممنوع است. پس بهتر است پیش از سفر به این شهر، تجربیات سایر مسافران را در سفرنامه‌های دبی بخوانید تا با لایه‌های عمیق‌تری از این شهر آشنا شوید و لذت بیشتری از سفرتان ببرید.   تألیف: تیم نویسندگان لست سکند
https://lastsecond.ir/blog/10421-travel-guide-for-spain,با این راهنما، سفر به اسپانیا را آسان کنیدمطالعه راهنمای سفر به اسپانیا، ساده‌ترین، کاربردی‌ترین و سریع‌ترین حالت ممکن برای کسب اطلاعات حیاتی سفر است. فرقی نمی‌کند که بار اول است به اسپانیا سفر می‌کنید، یا چندمین سفرتان به این کشور را در پیش‌دارید، تور اسپانیا خریده‌اید یا سفر به اسپانیا بدون تور را تجربه می‌کنید، سفر شما لوکس است یا به دنبال یک سفر ارزان هستید؛ در هر صورت، سوالات بسیاری در مورد آخرین وضعیت شرایط توریست‌های این کشور برایتان پیش می‌آید که اگر بخواهید پاسخ هر یک را جداگانه جست‌وجو کنید، وقت زیادی از شما می‌گیرد. در این مطلب از لست‌سکند می‌خواهیم یک راهنمای سفر جامع برای تمام مراحل سفر اسپانیا ارائه دهیم که از انتخاب زمان سفر و اسکان در اسپانیا گرفته تا روش رفت‌وآمد و سفر به این کشور را در خود جای دهد. اما قبل از اینکه به این موضوعات برسیم، یک آشنایی مختصر و دلایل سفر گردشگران به اسپانیا را می‌نویسیم تا از تمام جذابیت‌های این کشور باخبر شوید و در برنامه‌ریزی سفرتان، همه جوانب را در نظر بگیرید. عناوین این متن بر اساس مراحل سفر و نیازهای گردشگران ترتیب‌بندی شده‌اند. آنچه در ادامه مطلب خواهید خواند  چرا به اسپانیا سفر کنیم؟بهترین زمان سفر به اسپانیا چه زمانی است؟سفر به اسپانیا در بهارسفر به اسپانیا در تابستانسفر به اسپانیا در پاییزسفر به اسپانیا در زمستاناخذ ویزای اسپانیا چگونه است؟برای سفر به اسپانیا چه ارزی ببریم؟چطور به اسپانیا سفر کنیم؟روش رفت‌وآمد برون‌شهری اسپانیاسفر برون‌شهری در اسپانیا با قطارسفر برون‌شهری در اسپانیا با اتوبوسسفر برون‌شهری در اسپانیا با هواپیماسفر برون‌شهری در اسپانیا با کشتیحمل‌ونقل عمومی در اسپانیامترو در اسپانیااتوبوس در اسپانیا تاکسی در اسپانیاانواع اقامتگاه در اسپانیااقامت در هتل‌های اسپانیااقامت در سوئیت‌ها و اتاق‌های خصوصی اسپانیااقامت در پارادورهای اسپانیاگشت‌وگذار در اسپانیا چرا به اسپانیا سفر کنیم؟ در اینکه اسپانیا یکی از مقاصد توریستی مهم در اروپاست، شکی نیست. طبق آخرین آمار، به محض خداحافظی با کرونا، تعداد گردشگران خارجی اسپانیا به بیش از 30 میلیون نفر رسید. چرا این کشور تا این حد محبوب است؟ گردشگرانی که به اسپانیا سفر می‌کنند، در این سرزمین یک ترکیب کم‌نظیر از دنیای کهن و نوین می‌بینند. خلاصه بگوییم، اسپانیا برای هر سلیقه‌ای جذاب است و این جذابیت را در چند سطر زیر، می‌توان خلاصه کرد: تجربه طعم بهترین غذاهای اسپانیا از برجسته‌ترین دلایل سفر توریست‌ها به این کشور است. مزه اصیل برخی از این غذاها را فقط در اسپانیا می‌توانید به بهترین شکل بچشید. طبیعت اسپانیا به حدی زیباست که همیشه پاتوق فیلم‌سازان و مستندسازان بوده است و در این کشور هر انتظاری را که از سواحل خوش‌رنگ و کوه‌های پرابهت داشته باشید، برآورده‌ می‌شود. اگر عاشق آثار تاریخی قرون وسطی هستید و از کندوکاو درباره تاریخ اروپا لذت می‌برید، باید بدانید که در جاهای دیدنی اسپانیا و موزه‌های این کشور می‌توانید به هر دورانی از اروپا سفر کنید. گردشگری ورزشی در اسپانیا هم طرفداران خودش را دارد. اگر خوش‌شانس باشید، می‌توانید در طول سفر به اسپانیا بازی فوتبال بهترین باشگاه‌های جهان را از نزدیک تماشا کنید. به‌جز تاریخ، «هنر» هم سفر به اسپانیا را در لیست «بایدهای» جهانگردان گنجانده است. کافیست، نگاهی به معروف‌ترین نقاشی‌های جهان بیندازید تا ببینید هنر اسپانیا تا چه حد در جهان اهمیت دارد.  طبیعت، معماری و تاریخ اسپانیا در یک نگاه بهترین زمان سفر به اسپانیا چه زمانی است؟ برای شناخت بهترین فصل سفر به اسپانیا، اول باید مشخص کنیم که هدفمان از سفر به این کشور چیست؛ اگر می‌خواهید در سواحل این سرزمین پرسه بزنید و تفریح کنید، گرمای هوا یک ویژگی مثبت است، اما اگر تماشای اماکن تاریخی و خیابان‌گردی در اسپانیا مدنظرتان است، باید مطمئن شوید زمان سفر شما به اسپانیا، با فصول خنک و معتدل سال مصادف است. از آنجایی که اسپانیا در طول سال شرایط جوی مختلفی دارد، شرایط آب‌وهوایی این کشور را در هر فصل از سال شرح می‌دهیم تا بهترین فصل سفر به اسپانیا را طبق نیازها و سلایقتان انتخاب کنید. همچنین خلاصه‌‌ اطلاعات عناوین بعدی را در جدول زیر داریم: ماه‌های سال حداکثر و حداقل دما (سانتی‌گراد) وضعیت آب‌وهوا اسفند تا خرداد 9 تا 24 درجه معتدل و خوشایند (بهترین آب‌وهوا) خرداد تا شهریور 18 تا 30 گرم و مرطوب شهریور تا آبان 17 تا 24 معتدل آبان تا بهمن 6 تا 18 سرد و نسبتاً سرد سفر به اسپانیا در بهار اگر نظر گردشگران را درباره بهترین فصل سفر به اسپانیا بپرسیم، قطعاً فصل بهار بیشترین بازخورد مثبت را دارد. زیرا طبیعت این کشور در بهار، فرشی از گل‌های رنگارنگ را به پای شما پهن می‌کند و نسیم معتدل بهاری سواحلش هوش از سرتان می‌پراند. اما توصیه ما در این راهنمای سفر به اسپانیا این است که در فصل بهار آمادگی هوای نسبتاً سرد را داشته باشید و اندک لباس گرمی با خود ببرید. در صورتی‌که قصد تهیه تور نوروزی اروپا را دارید، باید اشاره کنیم که در نیمه دوم ماه مارس (اواخر اسفند و اوایل فروردین) فستیوال‌های مختلفی در اسپانیا برگزار می‌شود که موضوعات مختلفی مثل آتش‌بازی و جشنواره خرید دارد. برای سر زدن به چنین جشنواره‌هایی، می‌توانید به شهرهایی مثل مادرید و والنسیا سفر کنید. جدا از مزایایی که گفتیم، اگر شلوغی مقصد سفر برایتان آزاردهنده است، دور سفر به اسپانیا در بهار را خط بکشید؛ زیرا در این فصل این کشور بسیار شلوغ است.  منظره‌ای از بهار اسپانیا سفر به اسپانیا در تابستان اسپانیا یکی از هفت کشور گرم در اروپا است؛ اما تفریحات آبی این کشور، بازار گردشگری آن را در تابستان، زنده نگه می‌دارد؛ ازاین‌رو، تراکم جمعیت در شهرهای ساحلی اسپانیا در فصل تابستان بیشتر می‌شود. حتی برخی از گردشگران که تفریحاتشان به سواحل محدود است، بهترین فصل سفر به اسپانیا را تابستان می‌دانند. اگر تفریحات هیجان‌انگیز از اولویت‌های سفر شما هستند، باید بدانید که فستیوال‌های دیدنی بسیاری در تابستان اسپانیا برپا می‌شوند که از مهم‌ترینشان می‌توانیم به فستیوال تومانیتا اشاره کنیم. همچنین بازار کنسرت‌های اسپانیا در فصل تابستان داغ است. درصورتی که در فصل گرما به بخش‌های پربازدید که ساحلی هستند، سفر می‌کنید، به خاطر داشته باشید که هزینه سفر به اسپانیا در این دوره، افزایش می‌یابد و به دلیل شلوغی باید در خرید بلیط و رزرو هتل کمی عجله کنید. برای جمع‌کردن چمدان سفر به اسپانیا در تابستان، لباس خنک، عینک آفتابی و صندل را جدی بگیرید؛ البته اگر قرار است در تابستان اسپانیا، ماشین اجاره کنید، حتما باید کفش بپوشید زیرا رانندگی با صندل در این کشور غیرقانونی است.  آب‌های بلورین اسپانیا در تابستان سفر به اسپانیا در پاییز پاییز را هم می‌توانیم بهترین فصل سفر به اسپانیا حساب کنیم، به‌شرطی که آمادگی بارش‌های گاه‌وبیگاه را داشته باشید. در این فصل، تماشای سواحل بارسلون را از قلم نیندازید، زیرا ضمن خلوتی، طبیعت زیبایی دارند. پاییز اسپانیا با برپایی فستیوال‌های موسیقی و آتش‌بازی (مثل فستیوال فلامنکو) لحظات خوشی را برای گردشگران رقم می‌زند و مراسم فرهنگی در این فصل از اسپانیا به اوج خودش می‌رسد. اگر هدفتان از سفر به اسپانیا خیابان‌گردی و تماشای ویترین موزه‌هاست، بهترین فصل سفر به اسپانیا را پاییز بدانید و قبل از پاییز برای رزرو تور بارسلون دست‌به‌کار شوید.  پاییز اسپانیا سفر به اسپانیا در زمستان بسیاری از گردشگران با فرارسیدن فصل زمستان از فکر خرید تور اروپا بیرون می‌آیند، اما اسپانیا در این فصل همچنان جذابیت‌های خودش را دارد. گرچه زمستان اسپانیا، در مقایسه با زمستان بسیاری از کشورهای اروپایی سرمای چندانی ندارد، ولی آمار سفر به اسپانیا در این فصل کمترین میزان را دارد. خیلی از تفریحات و فعالیت‌های گردشگری در زمستان اسپانیا به حداقل می‌رسد و شهرهایی مثل مادرید و تولدو به معنای دقیق، سرد هستند. در گالیسیا هم باران قابل توجهی به چشم می‌خورد و ارتفاعات رشته کوه نوادا و برخی از شهرهای اسپانیا، سفیدپوش می‌شود.  با این اوصاف، اگر از سرما فراری هستید، پیشنهاد ما در این راهنمای سفر به اسپانیا، رفتن به مناطق نزدیک مدیترانه است، چراکه سرمای خفیف‌تری دارند. لازم به ذکر است که تعداد قابل توجهی از اماکن ساحلی اسپانیا، در زمستان بسته هستند؛ اما، اقامت در نواحی ساحلی باز در زمستان اسپانیا، قیمت ارزانی دارند. بنابراین هزینه سفر به اسپانیا در زمستان به حداقل می‌رسد.  زمستان در اسپانیا اخذ ویزای اسپانیا چگونه است؟ پس از انتخاب بهترین فصل سفر به اسپانیا، اخذ ویزا اولین مرحله سفر شماست؛ زیرا تمام شهروندان ایرانی برای سفر گردشگری به اسپانیا نیازمند ویزای توریستی هستند و برای گرفتن آن باید به سفارت اسپانیا مراجعه کنند. اگر بخواهیم شرایط اخذ ویزای اسپانیا را در چکیده‌ترین حالت ممکن بدانیم، ابتدا لازم است درباره ویزای شنگن اطلاعاتی داشته باشید. این ویزا حداکثر 90 روز اعتبار دارد و برای دریافت آن، پاسپورت شما باید بیش از 6 ماه اعتبار داشته باشد.  یکی از مزایای سفر به اسپانیا با تور این است که بخشی از کارهای ویزای اسپانیا را آژانس مسافرتی انجام می‌دهد و شما فقط باید مدارک لازم را گردآوری کنید و برای انگشت‌نگاری حاضر شوید. اما اگر سفر به اسپانیا بدون تور را در پیش داشته باشید، صفر تا صد کارهای ویزا با خودتان است و پس از آماده کردن مدارک زیر، فرآیند اخذ ویزای گردشگری اسپانیا را در سفارت دنبال کنید. فرم درخواست: قبل از هر چیز باید برای تکمیل فرم درخواست ویزا اقدام کنید. عکس پاسپورت: مربوط به حداکثر 7 ماه گذشته باشد. پاسپورت قبلی: در صورت وجود، باید ارائه دهید. سابقه سفر شما در روند اخذ ویزای توریستی تأثیر دارد. کاورلتر: محتوای کاورلتر شامل اطلاعاتی مثل انگیزه سفر و تاریخ ورود و خروج است. پاسپورت: پاسپورت شما ضمن داشتن اعتبار کافی، باید حداقل 2 صفحه خالی داشته باشد. مدارک بانکی: برخی از مدارک مالی مثل، گردش حساب 3 ماه گذشته و تمکن مالی نیاز است. بیمه مسافرتی: از مهم‌ترین ملزومات اخذ ویزای توریستی اسپانیا است. مدارک رزرو مسافرت: مدارکی مثل بلیط رفت و برگشت و رزرو هتل در فرایند اخذ ویزا کمک می‌کند.  ویزای اسپانیا برای سفر به اسپانیا چه ارزی ببریم؟ واحد ارزی اسپانیا یورو است. همچنین در صورتی که به سایر کشورهای شنگن سفر کنید، یورو بیشتر از همه به کارتان می‌آید. شاید فکر کنید با دلار امریکا هم می‌توانید کارهای سفرتان به اسپانیا را پیش ببرید؛ اما توصیه ما در این راهنمای سفر به اسپانیا خودداری از این کار است. زیرا، برخلاف برخی از کشورها که ممکن است دلار آمریکا قبول کنند، برای خرید در اسپانیا فقط باید از یورو استفاده کنید. از طرفی برای تبدیل دلار به یورو ممکن است نرخ‌های بالایی به شما بگویند و متضرر شوید.  ارز اسپانیا چطور به اسپانیا سفر کنیم؟ طبیعی است که وقتی از روش سفر به اسپانیا حرف می‌زنیم، فقط به پرواز به این کشور فکر کنیم. اگر عاشق جهانگردی با خوردوی شخصی هستید، امکان‌پذیر است اما درباره سفر زمینی به اسپانیا همه جوانب را بسنجید؛ این کشور برای چنین مسافرتی، یک مقصد دشوار است؛ چراکه شما باید از 7 سرزمین و مرز عبور کنید و 6 هزار کیلومتر مسیر را بپیمایید. حتی اگر تمام این مسیر را بدون استراحت، فقط رانندگی کنید، بیش از 62 ساعت در راه خواهید بود. با این اوصاف، پرواز به اسپانیا از نظر زمانی و مالی صرفه بیشتری دارد. در حال حاضر، هیچ پرواز مستقیمی از ایران به اسپانیا وجود ندارد و هر هواپیما یک یا دو توقف خواهد داشت. توقف پروازها معمولاً در کشورهایی مثل ترکیه، امارات و قطر صورت می‌گیرد که در این بین، پرواز از ترکیه انتخاب بهتری است، چون سفرتان به اسپانیا از طریق ترکیه، یک یا دو ساعت کوتاه‌تر از مقاصد اولیه‌ای مثل امارات و قطر هستند.  پرواز به اسپانیا روش رفت‌وآمد برون‌شهری اسپانیا بسته به شهرهایی که جزو مقاصدتان در اسپانیا هستند، ممکن است نیاز به استفاده از اتوبوس، قطار و هواپیما باشید. خوشبختانه زیرساخت‌ رفت‌وآمد در اسپانیا انقدر فراگیر و محکم است که گردشگران را در سفرهای زمینی، هوایی و دریایی، همه‌جوره یاری می‌کند. خصوصاً اگر پیشرفت‌های آن را در دهه‌های اخیر لحاظ کنیم. در راهنمای سفر به اسپانیا، انواع رفت‌وآمدبرون‌شهری در اسپانیا را معرفی می‌کنیم تا با بررسی شرایط آن‌ها در زمان و هزینه سفر به اسپانیا صرفه‌جویی کنید. سفر برون‌شهری در اسپانیا با قطار شرکت ملی راه‌آهن اسپانیا که نام اختصاری‌اش RENFE است، روزانه حدود 5 هزار قطار روانه نقاط مختلف کشور می‌کند. و بیشتر نقاط اسپانیا را تحت پوشش قرار می‌دهد. اگر سفر به اسپانیا بدون تور را تجربه می‌کنید و می‌خواهید از آخرین اطلاعات حرکت قطارهای اسپانیا با خبر شوید، کافیست به سایت رسمی RENFE بروید و در آنجا بلیط تهیه کنید. بهترین راه برای پیمایش مسافت‌های طولانی در کشور اسپانیا، استفاده از قطارهای پرسرعت AVE است که 310 کیلومتر بر ساعت سرعت دارد و طول خطوط آن به بیش از 3 هزارکیلومتر می‌رسد. با این قطار می‌توانید در کمتر از 2.5 ساعت از مادرید به بارسلون بروید. یکی از آخرین انواع قطارهایی که به راه‌آهن اسپانیا اضافه شده است «Avlo» نام دارد که ضمن قیمت ارزان و سرعت بالا، برای افراد معلول نیز امکانات زیادی دارد.  قطارهای اسپانیا سفر برون‌شهری در اسپانیا با اتوبوس برای کسانی که نگران هزینه سفر به اسپانیا هستند، اتوبوس بهترین راه گشت‌وگذار بین شهری در این کشور است؛ البته اگر طاقت سفرهای طولانی با اتوبوس را داشته باشید. جالب اینجاست که اتوبوس بین شهروندان اسپانیا هم طرفداران زیادی دارد، چون علاوه بر قیمت اقتصادی، به شهرهای کوچک و نقاطی دسترسی دارد که راه‌آهن از آن‌ها عبور نمی‌کند. شرکت‌های اتوبوس‌رانی زیادی در اسپانیا مشغول به کارند که با ارائه امکاناتی مثل اینترنت رایگان و صندلی‌های راحت، تجربه‌ای خوشایند را برای مسافران به‌همراه می‌آورند. برای خرید بلیط اتوبوس‌های بین شهری در اسپانیا، کافیست مستقیماً به سراغ راننده اتوبوس بروید؛ ولی به خاطر داشته باشید که رزرو بلیط از شرکت‌ها، بهترین روش است. زیرا اتوبوس‌هایی که در مسیرهای پرمسافر اسپانیا رفت‌وآمد می‌کنند، معمولاً سریع پر می‌شوند.  اتوبوس برون‌شهری در اسپانیا سفر برون‌شهری در اسپانیا با هواپیما پرواز، سریع‌ترین روش برای سفر برون‌شهری در اسپانیا و بهترین روش برای رسیدن به جزایری مثل بالئاری و قناری است. پروازهای داخلی اسپانیا به طور منظم در حدود 60 فرودگاه این کشور انجام می‌شود و فرودگاه‌های مادرید باراخاس و فرودگاه بارسلون‌ال‌پرات مهم‌ترینشان هستند. اگر بلیط هواپیما را از قبل رزرو کنید، می‌توانید با قیمت بهتری آن را بخرید. این را هم بگوییم که پروازهای داخلی اسپانیا معمولاً کمتر از 2 ساعت طول می‌کشد. معمولا تورهای مختلفی که به مقصد اسپانیا برگزار می‌شود، به صورت هوایی انجام می‌شود. سفر برون‌شهری در اسپانیا با کشتی از شهرهای ساحلی و جزایر توریستی مهم اسپانیا که کشتی مسافربری کروز دارند، می‌توانیم به بارسلون، کادیس، والنسیا، ایبیزا، پالما ده مایورکا و جزایر قناری اشاره کنیم. اگر مضیقه زمانی نداشته باشید، سفر دریایی در مدیترانه و اقیانوس اطلس تجربه‌ای بس دل‌انگیز است که در سفر به اسپانیا نباید فرصت آن را از دست بدهید. بالریا و ترسن‌مدیترانیا اصلی‌ترین شرکت‌های کشتی‌رانی در اسپانیا هستند که خدمات حمل‌ونقل منظمی را در آب‌های اسپانیا ارائه می‌دهند. اگر بخواهید بین جزایر بالئاری و هشت جزیره اصلی قناری سفر کنید، باید بدانید که این شرکت‌های کشتی‌رانی خدمات ساعتی ارائه می‌دهند و کشتی‌های آن‌ها از امکاناتی مثل تخت‌خواب برخوردار هستند.  کشتی‌های جزایر قناری حمل‌ونقل عمومی در اسپانیا پس از اینکه به شهرهای اسپانیا می‌رسید، احتمالاً دنبال بهترین راه رفت‌وآمد در محیط شهری باشید، راهی که علاوه بر کاهش هزینه سفر به اسپانیا، زمان کافی برایتان بخرد تا فرصت بیشتری برای بازدید از جاهای مختلف اسپانیا داشته باشید. پیشنهاد ما در راهنمای سفر به اسپانیا این است که سعی کنید کمی از وسایل نقلیه فاصله بگیرید و با پیاده‌روی در خیابان‌های اسپانیا از هوای دلپذیر و معماری‌های چشم‌نواز شهر بهره‌مند شوید. همچنین فرصت بیشتری برای تماشای زندگی شهروندان این کشور داشته باشید. در ادامه هر یک از روش‌های حمل‌ونقل عمومی در اسپانیا را شرح می‌دهیم. مترو در اسپانیا برای گشت‌وگذار در برخی از شهرهای مهم اسپانیا مثل، مادرید، بارسلون، سویل و والنسیا، مترو به کمکتان می‌آید. مترو اسپانیا به نظم و نظافتش شهرت دارد و عموماً ناامن نیست؛ با این حال بهتر است همیشه حواستان به وسایل و اشیاء قیمتی‌تان باشد، خصوصاً اگر در شلوغی‌های مترو مادرید هستید. در میان ویژگی‌های مثبت مترو اسپانیا، قیمت ارزانش بیش از همه جلب‌ توجه می‌کند. بلیط مترو اسپانیا، امکان استفاده از سایر حمل‌ونقل‌های عمومی را هم می‌دهد. قیمت بلیط مترو اسپانیا، چیزی حدود 1.5 تا 2.20 یورو است که قیمت دقیقش به شهری که بازدید می‌کنید، بستگی دارد. در بین شهرهای این کشور بارسلون مترو گران‌تری دارد و مترو والنسیا از همه ارزان‌تر است. اگر زیاد از مترو استفاده می‌کنید بهتر است از بلیط‌های اعتباری یا سیتی کارت (در ادامه در موردش توضیح می‌دهیم) استفاده کنید.  متروی اسپانیا اتوبوس در اسپانیا اتوبوس‌های عمومی اسپانیا در شهرهای بزرگی که مترو دارند، نقش یک وسیله حمل‌ونقل مکمل را ایفا می‌کند. کمتر شهری را در اسپانیا می‌توان یافت که اتوبوس عمومی نداشته باشد و در شهرهای کوچک این کشور، اصلی‌ترین وسیله نقلیه عمومی، همین اتوبوس است. از نظر قیمت بلیط، نوع اتوبوس، ساعت کاری و کیفیت خدمات، اتوبوس‌های هر شهر با سایر شهرهای اسپانیا متفاوت است.  اتوبوس‌های عمومی در اسپانیا  تاکسی در اسپانیا اگر هزینه سفر به اسپانیا برای شما مهم نیست، تاکسی یکی از بهترین گزینه‌های پیش‌روی شماست؛ دسترسی به تاکسی در اسپانیا مثل آب‌خوردن است. جدا از تاکسی‌های اینترنتی، در هر نقطه‌ای از شهرهایی مثل مادرید تاکسی‌های بسیاری از اطرفتان خواهید دید. مادرید حدود 16 هزار راننده تاکسی دارد که ماشین‌هایی سیاه‌ یا سفید‌رنگ (با نوار) قرمز دارند. برای اطلاع از عرف قیمت تاکسی در اسپانیا بهتر است مسیر و قیمت معمول آن را با اپلیکیشن‌های جهانی تاکسی بررسی کنید.  تعرفه تاکسی در اسپانیا نیز مثل هر کشور دیگری، بر اساس کیلومتر محاسبه می‌شود و در ساعات شب یا روزهای یکشنبه کمی افزایش میابد. اگر ماشینی تاکسی‌متر نداشت باید قبل از شروع مسیر در مورد کرایه با راننده به توافق برسید. قیمت ورود به تاکسی در اسپانیا از 1.5 یورو شروع می‌شود و هزینه پیمایش هر کیلومتر به طور میانگین 1.8 یورو است.  تاکسی‌های سفیدرنگ در اسپانیا انواع اقامتگاه در اسپانیا از مهمان‌خانه‌های جمع‌وجور که توسط خانواده‌های اسپانیایی اداره می‌شوند گرفته تا هتل‌های لوکس پرستاره و اقامتگاه‌های تاریخی، همگی در اسپانیا پذیرای گردشگران خارجی هستند. اینکه کدام یک از این موارد را انتخاب می‌کنید، تا حد زیادی به تعداد نفرات، تعداد شهرهایی که بازدید می‌کنید و هدف سفرتان بستگی دارد. در ادامه، انواع روش اقامت در اسپانیا را برایتان آورده‌ایم. اقامت در هتل‌های اسپانیا همانطور که گفتیم، هتل‌های اسپانیا از نظر قیمت و خدمات دامنه انتخابی گسترده‌ای دارند و رایج‌ترین روش اقامت در اسپانیا هتل‌های این کشور است. همچنین، قیمت هتل در اسپانیا نسبت به قیمت هتل در سایر کشورهای اروپایی عموماً کمتر است. بیشتر هتل‌های ساحلی در اسپانیا جزو پکیج‌های تورهای بین‌المللی هستند و بخش قابل‌توجهی از اتاق‌هاشان را به سفرهای دسته‌جمعی اختصاص داده‌اند اما برای سفر بدون تور به اسپانیا، نگران جا نباشید، زیرا فضاهای زیادی برای اقامت هست.  قبل از انتخاب هتل در اسپانیا، به چند نکته توجه کنید: در زمان فستیوال‌ها و اوج‌گیری مسافرت‌های اسپانیا، از قبل برای رزرو هتل اقدام کنید؛  برای پیدا کردن بهترین هتل‌ها (فارغ از سطح قیمتشان) نقد و بررسی مشتریان سابقاشان را با دقت بررسی کنید؛ درگیر تبلیغات نشوید و بیشتر از همه به بودجه، شرایط و سلایقتان نگاه کنید؛ اگر قرار است چند روز در اسپانیا باشید، دقت کنید که قیمت‌ هتل‌ها بسته به روز هفته و تعطیلات ممکن است تغییر کند.  نمونه‌ای از هتل‌های اسپانیا اقامت در سوئیت‌ها و اتاق‌های خصوصی اسپانیا برای کسانی که هزینه سفر به اسپانیا برایشان مهم است، این گزینه بسیار مناسب است؛ زیرا یک مختصر جای خواب را با قیمتی ارزان می‌توانید اجاره کنید. برای یافتن سوئیت در اسپانیا نیاز نیست جست‌وجوی خاصی کنید، زیرا به محض پیاده‌شدن از ایستگاه‌های قطار و اتوبوس و فرودگاه، تبلیغات آن را خواهید دید. اما برای رزرو سعی کنید در مورد شرایط و امکانات سوئیت خود، سوالات بسیاری را آماده کنید. در مورد قیمت ارزان باید اشاره کنیم که برخی از این خانه‌ها شکل سنتی دارند و خدمات سطح بالایی ارائه می‌دهند و ممکن است در شهرهای بزرگ قیمت گران‌تری نسبت به هتل‌های ارزان داشته باشند.  سوئیت در اسپانیا اقامت در پارادورهای اسپانیا قبل از هر چیز با «پارادور» آشنا شویم. پارادورها اقامت‌گاه‌هایی هستند که در ساختمان‌ها و موقعیت‌های تاریخی و سنتی جذابی مثل قلعه‌ها، بناهای تاریخی، صومعه‌ها و ... ساخته شده‌اند و چنین اقامت‌گاه‌هایی در سطح جهان بسیار خاص هستند. نکته مثبت پارادورهای اسپانیا، قیمت آن‌هاست؛ زیرا این‌ها نسبت به هتل های 5 ستاره کمی ارزان‌تر هستند و قیمتی بین شبی 110 تا 180 یورو دارند. و از طرفی، شما در هر کشوری می‌توانید در هتل 5 ستاره باشید؛ اما اقامت در یک بنای تاریخی و زیبا مثل پارادور، یکی از خاص‌ترین چیزهایی است که می‌توانید تجربه کنید. اگر سفر به اسپانیا با تور را تجربه می‌کنید، به احتمال زیاد اقامت فرصت اقامت در پارادور برایتان مهیا نشوند.  در این کشور حدود 100 پارادور وجود دارد و اگر می‌خواهید اقامت در آن‌ها را تجربه کنید، حتما زودتر اقدام کنید تا ظرفیتشان پر نشود.  نمایی از پارادورهای اسپانیا گشت‌وگذار در اسپانیا بعد از مشخص شدن اصلی‌ترین نیازهای سفر مثل جای خواب و روش رفت‌وآمد، اولین چیزی که در موردش برنامه‌ریزی می‌کنید، یک گشت‌وگذار درست‌وحسابی در اسپانیا است. اگر برای بار اول به این کشور سفر می‌کنید، احتمالا لیست بلند بالایی از جاهای دیدنی اسپانیا تهیه کرده‌اید و نگرانید که زمان و هزینه مجال بازدید از آن‌ها را به شما ندهد. اما نگران نباشید، زیرا یک راهکار برای رفع این معضل وجود دارد. برخی از شهرهای مهم و توریستی اسپانیا مثل بارسلون، مادرید، سویل و گراندا، یک راه میانبر برای گردشگران طراحی‌کرده‌اند که سیتی کارت «City Card» نام دارد. با این کارت شما از تخفیفات ویژه مهم‌ترین جاذبه‌های اسپانیا استفاده می‌کنید و از ماندن در صف‌های طولانی رهایی می‌یابید. همچنین سیتی کارتِ گروهی از شهرها در استفاده از وسایل حمل‌ونقل عمومی هم به کارتان می‌آید. تهیه سیتی کارت‌های اسپانیا هم به صورت آنلاین و هم از طریق بلیط‌فروشی‌ها و مراکز توریستی امکان‌پذیر است.  موزه علم‌وهنر، از جاهای دیدنی والنسیا جمع‌بندی در این راهنمای سفر به اسپانیا، سعی کردیم با دسته‌بندی کردن نیازهای مسافران، ابتدایی‌ترین تا جزئی‌ترین سوالات سفر به اسپانیا را پاسخ دهیم؛ بااین‌حال، گنجاندن تمام نکات کاربردی در چنین مطلبی غیر ممکن است، بنابراین مطالعه قبل از سفر را جدی بگیرید و تا جایی که می‌توانید، سفرنامه‌های اسپانیا را ورق بزنید تا با بررسی تجربه‌های سایر مسافران، تصمیمات بهتری بگیرید. همچنین اگر سابقه سفر به اسپانیا را داشته‌اید و ایده‌ای در مورد نکات این راهنمای سفر به اسپانیا دارید، می‌توانید دانسته‌های خود را از طریق قسمت نظرات با سایر مخاطبان لست‌سکند به اشتراک بگذارید.    تألیف: تیم نویسندگان لست سکند
https://lastsecond.ir/blog/10413-kish-beach-hotels,بهترین هتل ها برای لذت بردن از نمای دریااگر قرار باشد یک سفر چند‌روزه به کیش داشته باشید، ترجیح می‌دهید در بهترین هتل های ساحلی کیش اقامت کنید یا یک سوئیت معمولی؟ در یک مقصد پرطرفدار مانند کیش، گزینه‌ها کم نیستند. شما اگر علاقه دارید هر روز سری به ساحل بزنید، می‌توانید به‌دنبال بهترین هتل های ساحلی کیش باشید. هتل های ساحلی کیش علاوه بر اینکه منظره بی‌نظیری به‌سمت خلیج فارس دارند، این فرصت را فراهم می‌کنند که در هر موقع از شبانه‌روز، سری به ساحل بزنید. پیشنهاد ما به شما این است که اگر قصد خرید تور کیش را دارید، حتماً به اقامت در هتل های رو به دریای کیش هم فکر کنید. در این مطلب از بلاگ لست سکند به سراغ هتل‌های کیش رفته‌ایم و مواردی را بررسی کرده‌ایم که شما در صورت اقامت در آن‌ها در کمترین زمان ممکن می‌توانید خودتان را به دریا برسانید و از منظره دیدنی خلیج فارس و همین طور امکانات و تفریحاتی لذت ببرید که در این سواحل برپا شده‌اند. جزیره کیش وسعت چندانی ندارد و به همین خاطر، بیشتر اقامتگاه‌ها و هتل‌ها فاصله زیادی با دریا ندارند؛ با این وجود ما در این مطلب تنها به آن‌هایی پرداخته‌ایم که کمترین فاصله را با دریا دارند.  آنچه در ادامه مطلب خواهید خواند  هتل ترنج کیش هتل داریوش کیشهتل شایان کیشهتل مارینا پارک کیشهتل سیمرغ کیشهتل شباویز کیشهتل آبادگران کیش هتل ترنج کیش لوکس‌ترین هتل در میان بهترین هتل های ساحلی کیش، هتل ترنج کیش است. شاید به‌ کار بردن لفظ ساحلی درباره هتل ترنج خیلی مناسب نباشد؛ چراکه این هتل عملاً نه در ساحل بلکه در دریا قرار دارد! هتل ترنج را شاید بتوان با هتل‌های جزایر مالدیو مقایسه کرد. هتل ترنج کیش صاحب 100 اتاق و سوئیت است و یکی جالب‌ترین نکته‌های آن، وجود کف شیشه‌ای در واحد و بالکن اختصاصی است که برای عاشقان دریا یک موهبت حساب می‌شود.  در اتاق‌های هتل هم وسایل راحتی شما فراهم است و از جمله وسایل رفاهی آن می‌توان به مبلمان، یخچال، دراور، چای‌ساز و کمد لباس اشاره کرد. ابعاد اتاق‌های این هتل متفاوت است و شما می‌توانید با توجه به نیازی که دارید، اتاق مناسب را رزرو کنید. از طرف دیگر، مجموعه هتل ترنج به‌غیر از بخش اقامتی، امکانات دیگری را هم برای مسافرانش در نظر گرفته و در صورتی که نخواهید به سراغ تفریحات آبی کیش بروید، می‌توانید از این مجموعه استفاده کنید. مثلاً اگر اهل ورزش هستید، می‌توانید به سالن ورزشی مجموعه سر بزنید یا از تفریحاتی مانند ایرهاکی، فوتبال دستی و بیلیارد لذت ببرید.  هتل ترنج در میان خدماتی که ارائه می‌دهد، ترانسفر فرودگاهی را هم در نظر گرفته است. از نظر قیمتی هم باید بدانید که قیمت هتل های ساحلی کیش معمولاً کم نیست. از طرف دیگر، هتل ترنج عنوان یک هتل پنچ ستاره را به‌دوش می‌کشد، پس قیمت‌های گران آن نباید شما را شگفت‌زده کند. در حال حاضر، هزینه یک شب اقامت در این هتل حدوداً از 4 میلیون تومان آغاز می‌شود. امتیاز هتل ترنج در گوگل: 4.4 از 5 امتیاز هتل ترنج در تریپ ادوایزر: 4 از 5 لیست بهترین هتل‌های کیش  موقعیت دقیق هتل ترنج کیش   هتل ترنج از بهترین هتل های ساحلی کیش  نمای یکی از اتاق‌های هتل ترنج  هتل داریوش کیش  یکی دیگر از هتل‌هایی که می‌تواند تفاوت کیش و قشم را به‌خوبی نشان دهد، هتل داریوش است. در اصل وجود این مراکز اقامتی و تفریحی با استانداردهای روز، به کیش چهره پررنگ و لعاب‌تری داده‌اند. این مجموعه در 12 هکتار در شرق جزیره ساخته شده است و با 184 اتاق، کانابا و سوئیت، یکی از بزرگ‌ترین هتل‌های کشور است.  هتل داریوش به‌عنوان یکی از هتل های رو به دریای کیش برای رفاه و لذت بیشتر مسافرانش گزینه‌های مختلفی را روی میز گذاشته است. شما می‌توانید به رستوران آن بروید یا از استخر روباز این مجموعه استفاده کنید یا به پارک دلفین‌هایش بروید که جزوی از جاهای دیدنی کیش محسوب می‌شود. البته برنامه‌های هتل به همین جا ختم نمی‌شود، در فصول پررونق، اغلب در این هتل برنامه‌هایی مانند کنسرت در نظر گرفته می‌شود.  اگر قرار باشد از امکانات اولیه اتاق‌ها بگوییم، هتل داریوش یک هتل 5 ستاره است و مانند دیگر هتل‌های مجلل 5 ستاره خدمات رفاهی کاملی دارد. خدمات فرودگاهی هم جزو امکانات هتل است و شما می‌توانید تا اندازه زیادی از راحت بودنتان در هتل مطمئن شوید. در خصوص قیمت هم باید گفت که این مجموعه با توجه به اینکه در دسته بهترین هتل های ساحلی کیش قرار می‌گیرد، ارزان‌قیمت نیست و برای رزرو اتاق در آن حداقل 4 میلیون تومان برای هر شب باید در نظر بگیرید. البته اگر دوست دارید در این هتل‌های گران کیش اقامت کنید ولی بودجه کافی ندارید، بد نیست سری به تور اقساطی کیش بزنید، شاید بتوانید یک تور قسطی خوب با یک هتل رو به دریا کیش پیدا کنید. امتیاز هتل داریوش در گوگل: 4.4 از 5  موقعیت دقیق هتل داریوش  ورودی هتل داریوش یکی از هتل های رو به دریای کیش  نمای یکی از اتاق‌های هتل داریوش هتل شایان کیش یکی از مهم‌ترین جنبه‌های سفر به جزیره، گردش در بهترین مراکز خرید کیش است. به همین دلیل انتخاب هتلی با دسترسی خوب به مراکز خرید و همین طور جاهای تفریحی، اهمیت زیادی دارد. هتل شایان از آن دست هتل های رو به دریای کیش است که دسترسی خوبی به قسمت‌های مختلف جزیره دارد؛ از طرف دیگر، درست روبه‌روی این هتل، بزرگ‌ترین اسکله تفریحی کیش قرار دارد که فرصت خوبی برای خوش‌گذرانی را به شما می‌دهد. هتل شایان، 192 فضای اقامتی دارد که این فضاها شامل اتاق، سوئیت و ویلا می‌شوند. این هتل 6 طبقه امکانات خوبی را مانند دیگر هتل‌های پنج ستاره کیش برای مشتریانش در نظر گرفته است. اگر قصدتان از سفر به کیش، لذت بردن از آرامش جزیره است، می‌توانید از سالن‌های ماساژ و حمام‌های سنتی این مجموعه استفاده کنید. برای دیگر مسافران هم امکانات خوبی فراهم شده، از رستوران و کافی‌شاپ گرفته تا استخر و مجموعه ورزشی. از نظر قیمتی اما باید گفت که هتل شایان با وجود اینکه یک هتل 5 ستاره است، از قیمت هتل های ساحلی کیش تبعیت نمی‌کند. شما با حداقل دو میلیون تومان، می‌توانید در این هتل اتاق رزرو کنید که برای هتلی با این رده از خدمات، قیمت منصفانه‌ای محسوب می‌شود. افرادی که می‌خواهند توروزشان را در یک هتل باکیفیت بگذرانند، معمولا این هتل را انتخاب می‌کنند. امتیاز هتل شایان در گوگل: 4 از 5 قیمت تورهای نوروزی کیش  موقعیت دقیق هتل شایان   هتل شایان بهترین هتل های ساحلی کیش   نمای داخلی یکی از اتاق های هتل شایان هتل مارینا پارک کیش هتل مارینای کیش، یکی دیگر از هتل های 5 ستاره این جزیره است. یکی از خوبی‌های این مجموعه این است که مارینا جزو هتل های نزدیک ساحل مرجان کیش حساب می‌شود. وسعت مجموعه به 10 هکتار می‌رسد و سبز بودن محوطه‌اش، آن را به یکی از بهترین هتل های رو به دریای کیش با منظره‌ای دیدنی تبدیل کرده است. از نظر امکانات، هتل مارینا صاحب رستوران، کافی‌شاپ، استخر و دیگر مواردی است که اغلب برای رفاه مراجعان در نظر گرفته می‌شود. بد نیست بدانید این هتل، ترانسفر فرودگاهی را برای مسافران خود فراهم می‌کند؛ اما به‌لحاظ هزینه و قیمت هتل های ساحلی کیش، رزرو اتاق‌های مارینا از 3 میلیون تومان برای هر شب آغاز می‌شود.  امتیاز هتل مارینا در گوگل: 4.2 از 5  موقعیت دقیق هتل مارینا   مارینا از بهترین هتل های ساحلی کیش  نمای داخلی یکی از اتاق های هتل مارینا  هتل سیمرغ کیش تا این قسمت از هتل‌های لوکس و بهترین هتل های ساحلی کیش گفتیم و زمانش رسیده که به سراغ هتل های سه ستاره ساحلی کیش هم برویم. هتل سیمرغ، یکی از مجموعه‌های اقامتی سه ستاره در کیش است که به‌واسطه امکانات خوب و نزدیکی به دریا، در میان گردشگران بسیار محبوب است. بسیاری از اتاق‌های هتل مارینا به‌شیوه ویلایی طراحی شده‌اند و متراژ بزرگی دارند. از طرف دیگر، این مورد از هتل های نزدیک ساحل مرجان کیش فضای سبز بسیار زیبایی دارد. به‌طوری که در تمام محوطه، شما گل‌ها و درختان نخل را می‌بینید. از نظر قیمت هم باید گفت که اگر جزو خانواده‌های پرجمعیت هستید، این هتل سه ستاره ساحلی کیش انتخاب به‌صرفه‌ای خواهد بود. شروع قیمت برای رزرو اتاق از یک میلیون و ۳۰۰ هزار تومان است. امتیاز هتل سیمرغ در گوگل: 3.7 از 5   موقعیت دقیق هتل سیمرغ کیش  ورودی هتل سیمرغ کیش  فضای داخلی یکی از اتاق های هتل سیمرغ هتل شباویز کیش اگر به‌دنبال بهترین هتل های ساحلی کیش هستید که در عین امکانات خوب و نزدیکی به دریا، قیمت مناسبی هم داشته باشند، می‌توانید هتل شباویز را انتخاب کنید. هرچند که این هتل در دهه هفتاد افتتاح شده است، اما با بازسازی و رسیدگی‌های دوره‌ای، هنوز هم این هتل جزو مجموعه‌های اقامتی با کیفیتی است که می‌توانید برای مدت اقامت خودتان در جزیره از آن استفاده کنید. نکته‌ای که نیاز است در اینجا به آن اشاره کنیم، این است که هتل شباویز به‌نسبت دیگر هتل‌هایی که تا اینجا به آن‌ها اشاره کردیم، فاصله بیشتری تا دریا دارد. اما با یک پیاده‌روی کوتاه به دریا خواهید رسید. از نظر قیمت هم حداقل هزینه لازم برای رزرو اتاق در هتل شباویز 800 هزار تومان است. امتیاز هتل شباویز در گوگل: 3.6 از 5 موقعیت دقیق هتل شباویز کیش هتل آبادگران کیش یکی دیگر از هتل های سه ستاره ساحلی کیش، هتل آبادگران است. این هتل شامل 68 واحد سوئیت، ویلا و اتاق می‌شود. هتل آبادگران در فاصله کمی از پلاژ آقایان قرار دارد و شما در کمتر از یک دقیقه می‌توانید خودتان را به ساحل برسانید! بد نیست بدانید که هتل آبادگران در اوایل دهه 80 افتتاح شد و در سال 97 به‌طور کامل در آن بازسازی صورت گرفت. از امکانات این هتل به‌غیر از امکانات معمول اتاق هتل های 4 ستاره کیش رو به دریا یا سه ستاره، می‌توانیم به رستوران و کافی‌شاپ اشاره کنیم. در خصوص قیمت هم هتل شرایط منصفانه‌ای را برای شما در نظر گرفته است و با حداقل 900 تومان می‌توانید برای یک شب در آن اقامت کنید. امتیاز هتل آبادگران در گوگل: 3.4 امتیاز هتل آبادگران در تریپ ادوایزر: 1  موقعیت دقیق هتل آبادگران  نمای داخلی یکی از اتاق های هتل آبادگران سخن آخر هرچه هم که اهل تجربه و کشف چیزهای تازه باشید، باز هم حس راحتی و امنیت یکی از رکن‌های سفر شما است. به‌ویژه در جزیره‌ای مانند کیش که شما احتمالاً تمام روز در تکاپوی خرید و استفاده از تفریحات رایگان کیش یا لوکس آن هستید. به همین دلیل پیدا کردن بهترین هتل های ساحلی کیش کار شما را در آنجا ساده‌تر می‌کند. پیشنهاد ما این است که حتماً لیستی از علاقه‌مندی‌هایتان در سفر را پیش از حرکت بنویسید. این کار به شما در انتخاب‌هایتان کمک شایانی می‌کند و می‌توانید اقامتگاه‌هایی را رزرو کنید که به عللاقه‌مندی‌هایتان نزدیک‌تر باشد.  یک راه دیگر برای انتخاب مناسب، استفاده از تجربیات دیگران است. شما می‌توانید با خواندن سفرنامه های کیش تا اندازه زیادی از تجربه‌های مختلف مسافران دیگری که به این جزیره رفته‌اند کمک بگیرید و تجربه خاص‌تری را برای خودتان بسازید.
https://lastsecond.ir/blog/10427-shopping-guide-in-van,چطور در وان مثل حرفه ای ها خرید کنیم؟خرید در وان ترکیه از عوامل مهمی است که مسافران را از ایران به سمت وان می‌کشاند. نام وان همیشه در لیست مقاصد پرطرفدار برای ایرانی‌ها است، مخصوصاً اگر اهل خرید و علاقه‌‌مند به گشت‌وگذار در بازارها باشید، این شهر اولین گزینه انتخابی شما خواهد بود. خرید در وان ترکیه یکی از الزامات سفر به این شهر است، زیرا امکان ندارد در خیابان‌های آن قدم بزنید، با مغازه‌ها، پاساژها و بازارهای پرهیاهو و قیمت‌های فوق‌العاده اجناس رو‌به‌رو شوید و دست خالی به خانه برگردید. معمولاً اغلب گردشگران تور وان ترکیه قبل از سفر، به‌دنبال اطلاعاتی از مراکز خرید و بازارها و همچنین نحوه خرید در این شهر هستند. ما در این مطلب از لست سکند، قصد داریم راهنمای خرید در وان ترکیه را در اختیارتان قرار دهیم تا قبل از سفر اندکی با این مقصد رویایی برای عاشقان خرید، آشنا شوید. آنچه در ادامه مطلب خواهید خواند  چرا از وان خرید کنیم؟چه کالاهایی را از وان بخریم؟خرید پوشاک از برندهای معروف خرید در وان، اصلی‌‌ترین هدف گردشگرانچه زمانی برای تجربه خرید از وان ترکیه مناسب است؟در وان از کجا خرید کنیم؟ نکاتی که در هنگام خرید در وان ترکیه باید به آن‌ها توجه کنیم چرا از وان خرید کنیم؟ وان شرقی‌ترین شهر ترکیه و نزدیکترین شهر این کشور به مرزهای ایران است، به همین دلیل، بسیاری از ایرانیان سفر زمینی به وان را در برنامه خود قرار می‌دهند. سهولت در دسترسی و همچنین زیبایی وان، مسافران را ترغیب می‌کند تا از این شهر بازدید کنند. یکی از مواردی که علاوه بر بازدید جاهای دیدنی وان توجه گردشگران را جلب می‌کند، خرید در وان ترکیه است. مزیت‌های وان برای خرید کردن از عواملی هستند که گردشگران را جذب پاساژها، بازارها و خیابان‌های آن می‌کنند. یکی از این مزیت‌ها، تنوع و کیفیت کالاهای موجود در فروشگاه‌های این شهر است. شما در وان می‌توانید اغلب برندهای بین‌المللی را بیابید که در شهرهای بزرگ جهان شعبه دارند و با قیمتی بسیار کمتر از آن‌ها خرید کنید. مهم‌ترین عاملی که خرید در وان ترکیه را لذت‌بخش می‌کند، یافتن کالاهای با کیفیت با قیمت مناسب است. این موضوع، روح علاقه‌مندان به این کار را جلا می‌دهد. وجود کالاهای اصل، پایین‌تر بودن قیمت لباس در وان نسبت به باقی شهرهای ترکیه، تنوع در کالاها و امکان خرید بیشتر، از دیگر مزیت‌های خرید در وان ترکیه هستند.  خیابان های وان چه کالاهایی را از وان بخریم؟ اگر در خیابان‌های وان قدم بزنید، با انبوهی از فروشگاه‌های پوشاک مواجه خواهید شد که این موضوع نشان‌دهنده تقاضای بالا گردشگران برای خرید این نوع از کالاها است. بهترین فروشگاه‌ها و برندهای داخلی ترکیه و همچنین برندهای مطرح بین‌المللی در مراکز خرید و خیابان‌های مهم خرید در وان ترکیه، مانند خیابان جمهوریت شعبه دارند. پس اولین شاخه از کالاهایی که باید بودجه مناسبی را برایش اختصاص دهید، لباس بزرگ‌سالان، لباس کودک، کیف و کفش است. در این میان، سوغاتی‌ها و کالاهای محلی نیز طرفداران خاص خود را دارند. فرش‌های ترکی، باقلوا، ظروف سنتی، قهوه‌جوش و...، از موارد مناسب برای تهیه سوغاتی از وان به شمار می‌آیند. دیگر اجناسی که خرید آن‌ها در سفر به وان مقرون‌به‌صرفه به‌نظر می‌رسد، لوازم آرایش، اکسسوری، زیورآلات و لوازم خانگی (با ابعاد کوچک) هستند. راهنمای سفر تا صد سفر به وان خرید پوشاک از برندهای معروف خرید در وان، اصلی‌‌ترین هدف گردشگران با گشت‌وگذار در شهر وان، انواع برندهای بین‌المللی و داخلی کشور ترکیه را خواهید دید که به‌روز‌ترین لباس‌های فصل را به فروش می‌رسانند. برندهای معروف خرید در وان، برشکا، اچ اند ام، ال سی وایکیکی، ماوی، کوتون، دفکتو، مانگو و...، هستند. علاوه بر فروشگاه‌های مطرح، سراسر خیابان‌های خرید شهر وان، مانند جمهوریت و کاظم کارابکر، مملو از مغازه‌هایی هستند که لباس‌های با کیفیت را با قیمت مناسبی می‌فروشند. یکی از مهم‌ترین مسائلی که باعث می‌شود گردشگران این شهر بیشتر خرید پوشاک را مد نظرشان قرار دهند، کیفیت مناسب، قیمت اقتصادی و تنوع محصولات است. به‌طوری که بسیاری از افراد برای تهیه اجناس مد نظرشان و تجربه خرید از وان ترکیه، بارها و بارها همراهی با تور ترکیه را تجربه می‌کنند.   فروشگاه لباس در وان چه زمانی برای تجربه خرید از وان ترکیه مناسب است؟ به‌طور کلی، قیمت اجناس در وان نسبت به باقی شهرهای ترکیه اقتصادی‌تر است، به‌خصوص در حوزه پوشاک این مسئله نمود بیشتری پیدا می‌کند. با این حال، در زمان‌های خاصی از سال با برگزاری فستیوال‌ها و حراجی های وان، شرایط بسیار خوبی برای خرید اقتصادی و به‌صرفه ایجاد می‌شود. در این زمان، مرز شلوغ‌تر می‌شود و گاهی قیمت تورها نیز افزایش پیدا می‌کند، اما با این حال اگر قصد خرید عمده یا نسبتاً زیاد را داشته باشید، این زمان برای سفر به وان مناسب است. توجه کنید که در باقی ایام سال هم حراج‌هایی ناهماهنگ در فروشگاه‌های وان برگزار می‌شود که با کمی جستجو می‌توانید اجناسی مناسب را در آن‌ها بیابید. به‌دلیل ازدیاد گردشگران ایرانی در شهر وان، بسیاری از فروشگاه‌ها کلمه فارسی حراج را روی ویترین خود درج می‌کنند. با این حال اگر با کلمه indirim مواجه شدید، اجناس آن فروشگاه در حراج هستند. معمولاً تقاضای ایرانیان برای تور وان نوروزی نسبت به زمان‌های دیگر بیشتر است. در این شرایط مرز شلوغ و سفر کمی زمان‌بر خواهد بود. اما توجه داشته باشید در نوروز، حراجی‌های لباس‌های زمستانی در برخی از فروشگاه‌ها وجود دارد و حراج‌ سراسری خاصی در وان برقرار نیست. در مورد خرید در وان ترکیه ۱۴۰۱ با توجه به اینکه در آخرین ماه‌های سال هستیم، باید در نظر داشته باشید که شهر وان در زمستان آب‌و‌هوای سرد و برفی دارد و این موضوع گشت‌و‌گذار شما را در شهر تحت‌تأثیر خود قرار می‌دهد. با این حال در فصل زمستان به‌دلیل کاهش مسافر و کمتر شدن خرید نسبت به فصول پر سفر، حراجی‌های بسیار خوبی در فروشگاه‌های وان اتفاق می‌افتد. به‌علاوه در این فصل، مرز بسیار خلوت‌ و معطلی در آن بسیار کمتر خواهد بود.  در وان از کجا خرید کنیم؟  وان برای عاشقان خرید بهشت است، چون با قدم زدن در خیابان‌های اصلی آن می‌توانید انواع کالاها را با تنوع بسیاری بیابید. با اینکه دو خیابان اصلی خرید وان یعنی جمهوریت و کاظم کارابکر، مملو از فروشگاه‌های لباس، لوازم خانگی، زیورآلات و...، هستند، در سطح شهر وان هم مراکز خرید بزرگ و لوکسی وجود دارند که برندهای مطرح را گرد هم آورده‌اند. این مراکز خرید محیطی آرام و دلچسب را برای مشتریان فراهم می‌کنند و معمولاً امکاناتی مثل فودکورت و مراکز سرگرمی هم در آن‌ها دیده می‌شود. مهم‌ترین و شاید شناخته‌شده‌ترین مرکز خرید این شهر، وان ای وی ام (Van AVM) است. این مرکز خرید شامل انواع برندهای مطرح، مانند ال سی واکیکی و همچنین فروشگاه مواد غذایی میگروس و یک فودکورت است. بسیاری از فروشگاه‌های لوازم خانگی را می‌توان در این مرکز خرید یافت. پس اگر می‌خواهید سری به لوازم خانگی بزنید، حتماً به وان ای وی ام مراجعه کنید. مرکز خرید آیدین پریهان، مرکز خرید تورکاواز، مرکز خرید وان پارک، مرکز خرید رانس و آتایوس سیلور از دیگر مراکز خرید این شهر هستند. اگر به‌دنبال خریدی سنتی‌تر و البته ارزان‌تر در وان هستید، بازارهای محلی می‌توانند تجربه خوبی برای شما باشند. در سفرتان به وان، بازدید از بازار روس‌های وان و بازار سنتی شهر را هرگز فراموش نکنید.   مرکز خرید وان ای وی ام نکاتی که در هنگام خرید در وان ترکیه باید به آن‌ها توجه کنیم هنگام خرید در وان ترکیه، رعایت چند نکته باعث می‌شود خریدی بدون مشکل، لذت‌بخش و مفید داشته باشید. این نکات شامل مواردی هستند که گاهی موجب دردسر در سفر می‌شوند و اگر شما پیش از بستن چمدان‌هایتان آن‌ها را بشناسید، از بسیاری از مشکلات جلوگیری خواهید کرد. در ادامه برخی از این نکات را بررسی می‌کنیم:  تمام پول خود را تبدیل به لیر تبدیل نکنید: کارت بانکی ایرانی به همراه داشته باشید. طبق قانون، هر مسافر می‌تواند تا 5000 دلار یا معادل این رقم، ارزهای دیگر را همراه خود وارد خاک ترکیه کند؛ اما توجه داشته باشید تمام پول خود را تبدیل به لیر نکنید. در سطح شهر صرافی‌ها و حتی کارتخوان‌هایی وجود دارند که پول شما را تبدیل به لیر می‌کنند. با این حساب، به مقدار نیاز تبدیل ارز انجام دهید. محدودیت ورود بار به ایران را بررسی کنید: طبق قانون گمرک، شما می‌توانید به مقدار 40 کیلوگرم بار همراه خود وارد کشور کنید. این 40 کیلو می‌تواند شامل لباس و مواد غذایی باشد. وسایل همراه شما به شرط غیرتجاری بودن، از پرداخت حق گمرک معاف هستند و مسافران می‌توانند یک بار در سال، کالاهایی را به ارزش حداکثر ۸۰ دلار با معافیت از پرداخت حق گمرکی به‌شرط غیرتجاری بودن (فقط برای مصارف شخصی) وارد کشور کنند. برای خرید عمده از پاسپورت افرادی استفاده کنید که قصد سفر مجدد و خرید در وان ترکیه را ندارند. خرید لوازم الکترونیکی را از وان انجام ندهید: خرید لوازم الکترونیکی از وان، مانند گوشی و لپ‌تاپ، به‌دلیل قیمت بالا به‌صرفه نیست و قیمت اینگونه لوازم از ایران گران‌تر است. هنگام خرید چانه بزنید: در بازارهای محلی، چانه زدن کارتان را راه میندازد؛ چراکه کمک می‌کند قیمت بسیاری از اجناس کاهش پیدا کنند. تمام مغازه‌ها را بررسی کنید: هنگام خرید، از قانون «از اولین مغازه خرید نکنید» را مد نظرتان قرار دهید؛ زیرا بسیاری از فروشگاه‌ها لوازم خریداری شده را پس نمی‌گیرند. پس با دقت بیشتری خرید کنید. اجناس با کیفیت در مراکز خرید: ممکن است در زمان بازدید از مراکز خرید، با قیمت‌هایی گران‌تر از فروشگاه‌های خیابانی روبه‌رو شوید. باید توجه داشته باشید که فروشگاه‌های برند در این مراکز، اجناسی با کیفیت بهتر و البته ارزان‌تر از ایران را می‌فروشند. خرید مواد غذایی در وان: برای خرید مواد غذایی در وان به فروشگاه‌های میگروس یا کارفورسا مراجعه کنید. این فروشگاه‌ها شعب متعددی در شهر دارند و البته کیفیت مناسبی نیز ارائه می‌دهند.  خرید در وان ترکیه  سخن آخر به‌طور کلی، خرید در وان ترکیه یکی از کارهایی است که به‌صورت ناخودآگاه آن را انجام خواهید داد. چه قصد خرید داشته باشید چه نه، شرایط به‌نحوی است که شما را به سمت این کار سوق می‌دهد، بنابراین مطالعه راهنمای خرید در وان ترکیه برای کسب اطلاعات کاربردی در مورد نحوه انجام این کار، بسیار مفید خواهد بود. مخصوصاً اکنون که در ماه‌های پایانی سال قرار داریم و در مرحله انتخاب تور نوروزی خود هستید. کسانی که برای بار اول به این شهر زیبای ترکیه سفر می‌کنند، کنجکاو و مشتاقند تا خریدی موفق داشته باشند و اگر تجربه خرید از وان ترکیه برای آن‌ها مفید باشد، بارها و بارها آن را تکرار خواهند کرد. اگر شما هم از افرادی هستید که در سفرهای خود تجربه خرید از وان ترکیه را داشتید، پیشنهادات خود را در قسمت نظرات با دیگر کاربران به اشتراک بگذارید.     تألیف: تیم نویسندگان لست‌سکند
https://lastsecond.ir/blog/10423-best-hotels-in-sisli-istanbul,"بهترین هتل‌های منطقه شیشلی در استانبولشاید هنگام بررسی مناطق و هتل‌های مناسب برای اقامت در استانبول به غیر از نواحی بسیار توریستی شهر مانند اطراف خیابان استقلال و میدان تکسیم، با تعدادی از بهترین هتل های شیشلی هم مواجه و برای انتخاب آن‌ها مردد شده باشید. منطقه شیشلی، ناحیه بزرگی از شهر استانبول است که در بخش اروپایی آن واقع شده و با مناطق مهم و شناخته شده‌ شهر مانند بشیکتاش و بی اوغلو همجوار است؛ به همین دلیل، این منطقه همیشه برای مسافران تور استانبول، دوست داشتنی است. بسیاری از گردشگران که مقصد آن‌ها این شهر زیبای کشور ترکیه است، در هنگام سفر به استانبول، با انبوهی از هتل‌های باکیفیت و معروف مواجه می‌شوند که انتخاب را برایشان سخت می‌کند. در واقع، افرادی که قصد دارند اقامتی به دور از هیاهوی خیابان استقلال و نه‌چندان دور از جاذبه‌ها، مراکز خرید و حمل‌ونقل عمومی داشته باشند، منطقه شیشلی را مورد توجه و بررسی قرار می‌دهند. در این مطلب از لست سکند قصد داریم بهترین هتل های منطقه شیشلی را معرفی کنیم تا با توجه به این لیست بتوانید تصمیم بهتری برای اقامتتان در این منطقه معروف بگیرید.  آنچه در ادامه مطلب خواهید خواند  نگاهی به منطقه شیشلیموقعیت و دسترسی به حمل‌ونقل عمومی در شیشلیبهترین هتل های شیشلی استانبولهتل رادیسون بلو شیشلی (Radisson Blu Hotel, Istanbul Sisli)هتل هیلتون استانبول بومونتی (Hilton Istanbul Bomonti Hotel)هتل هیلتون استانبول بسفروس (Hilton Istanbul Bosphorus)هتل ماریوت استانبول شیشلی (Istanbul Marriott Hotel Sisli)هتل فیرمونت کواسار استانبول (Fairmont Quasar Istanbul)هتل اس تی رجیس استانبول (The St. Regis Istanbul)هتل گرند حیات استانبول (Grand Hyatt Istanbul)هتل گرند جواهیر (Grand Cevahir Hotel)هتل آوانتگارد شیشلی (Avantgarde Hotel Sisli)هتل دیوان استانبول سیتی (Divan Istanbul City)هتل ایستانروم بای کی ای او (Istanroom by KEO)آدا سوئیتز نیشانتاشی (Ada Suites Nisantasi)  نگاهی به منطقه شیشلی ناحیه شیشلی که امروز از معروفترین محله های استانبول است، تا قرن نوزدهم یک منطقه روستایی بود که جهت شکار، کشاورزی و تفریح ​​مورد استفاده پادشاهان قرار می‌گرفت. در سال‌های آخر امپراتوری عثمانی و سال‌های اول جمهوری ترکیه یعنی اواخر قرن 19 و اوایل قرن 20، این منطقه به عنوان یک منطقه مسکونی برای طبقه متوسط جامعه ​​توسعه یافت و در آن خانه‌هایی به سبک فرانسوی ساخته شد. بدین ترتیب، خیابان‌های وسیعی در شیشلی به وجود آمد که اطراف آن را ساختمان‌های سنگی بزرگ با سقف‌های بلند و بالکن‌های ساخته شده از آهن فرفورژه احاطه کردند. این منطقه نظر مهاجران شهر استانبول را به خود جذب کرده است، همچنین یکی از اولین مناطقی است که خطوط تراموا، برق و گاز طبیعی در آن ایجاد شده و در دسترس ساکنانش قرار گرفت. با گذشت زمان در ناحیه شیشلی، ساختمان‌های مدرن و بزرگ‌تر ساخته شدند. امروزه، شیشلی یک منطقه تجاری و لوکس است که در آن خیابان‌های عریض و ساختمان‌های بلند، ادارات، مغازه‌ها، بوتیک‌ها و بهترین مراکز خرید استانبول دیده می‌شوند. بسیاری از بهترین هتل‌های استانبول نیز در این منطقه قرار دارند.  منطقه شیشلی در استانبول موقعیت و دسترسی به حمل‌ونقل عمومی در شیشلی شیشلی با مناطق کاگیتانه، بشیکتاش، سارییر، ایوپ و بی اوگلو همسایه است. این منطقه ساحلی نیست و یکی از مناطق مرکزی شهری محسوب می‌شود که در خروجی پل بسفر واقع شده است. شیشلی که دهمین منطقه بزرگ استانبول است، با جمعیت انبوه و مراکز تجاری رو به رشد، حمل‌و‌نقل عمومی مناسبی نیز دارد. اگر می خواهید به شیشلی بروید، حمل و نقل عمومی استانبول بهترین گزینه است و تقریباً از هر نقطه‌ای در شهر به راحتی می‌توانید خود را به این منطقه برسانید. وسایل حمل و نقل عمومی مانند تراموا، مترو، اتوبوس، مینی بوس و ون در شیشلی وجود دارد که دسترسی شما را آسان‌تر می‌کنند. در زیر فاصله شیشلی تا برخی از نقاط مهم شهر استانبول ذکر شده است. فاصله شیشلی تا میدان تکسیم: 6 دقیقه فاصله شیشلی تا لونت: 10 دقیقه فاصله شیشلی تا بشیکتاش: 23 دقیقه فاصله شیشلی تا کادیکوی: 30 دقیقه فاصله شیشلی تا باکرکوی: 34 دقیقه  فاصله شیشلی تا فرودگاه جدید استانبول: 32 دقیقه  بهترین هتل های شیشلی استانبول شیشلی به دلیل موقعیت مناسب و همچنین نزدیک بودن به بسیاری از نقاط مهم استانبول، بسیاری از بهترین هتل‌های استانبول را در خود جای داده است. با اقامت در این هتل‌ها می‌توان دسترسی آسانی به جاذبه‌ها، رستوران‌ها و مراکز خرید استانبول داشت. در ادامه برخی از این هتل‌ها را معرفی خواهیم کرد.  بهترین جاهای دیدنی استانبول هتل رادیسون بلو شیشلی (Radisson Blu Hotel, Istanbul Sisli) این هتل که از هتل های 5 ستاره شیشلی استانبول است، در بخش تجاری این منطقه و نزدیک به جاذبه‌های محلی و مراکز خرید قرار دارد و این موقعیت عالی، آن را به یکی از بهترین هتل های شیشلی تبدیل کرده است. این هتل  291 اتاق و سوئیت بزرگ دارد. بسیاری از اتاق‌های رادیسون بلو چشم اندازهای خیره‌کننده از شهر را در اختیار مسافران قرار می‌دهند. مهمانان می‌توانند غذاهای اصیل ترکی را در رستوران حمدی هتل تجربه کنند یا در طول روز در رستوران Steak n more Istan'bull غذای مورد علاقه‌شان را نوش جان کنند. هنگام اقامت در این هتل می‌توانید از دسترسی آسان به اتوبوس، مترو و حمل‌ونقل با کشتی و بازدید از ساختمان‌های تاریخی، موزه‌ها و مراکز خرید مجاور لذت ببرید. آدرس هتل رادیسون بلو شیشلی: شیشلی، خیابان 9 می، پلاک 2 امکانات هتل رادیسون بلو شیشلی: پارکینگ،اینترنت پرسرعت رایگان (وای فای)، استخر، سالن بدنسازی، مرکز نگهداری از کودکان، حمل و نقل فرودگاهی، جکوزی، استخر بزرگسالان، استخر سرپوشیده، استخر روباز، استخر گرم، سونا، رستوران، صبحانه، مرکز تجاری با دسترسی به اینترنت، امکانات کنفرانس، اتاق های ملاقات، انبار چمدان، خشک شویی امتیاز هتل رادیسون بلو شیشلی در گوگل: 4.7 از 5 امتیاز هتل رادیسون بلو شیشلی در تریپ ادوایزر: 4.5 از 5   موقعیت هتل رادیسون بلو شیشلی  هتل رادیسون بلو از بهترین هتل های شیشلی استانبول   اتاق های هتل رادیسون بلو هتل هیلتون استانبول بومونتی (Hilton Istanbul Bomonti Hotel) یکی از محبوب‌ترین هتل های 5 ستاره شیشلی استانبول، هتل هیلتون است. این هتل در قلب این محله، منطقه بومونتی واقع شده و 10 دقیقه پیاده روی تا ایستگاه مترو عثمان بی و تنها یک ایستگاه تا میدان تقسیم فاصله دارد. هیلتون استانبول بومونتی بزرگترین هتل در استانبول است که 829 اتاق دارد که از این تعداد، 85 عدد سوئیت هستند که همگی چشم‌اندازهای پانوراما از شهر و تنگه بسفر دارند. رستوران The Globe رستوران اصلی این هتل است که غذاهای ترکی-مدیترانه‌ضای، گریل و غذاهای آسیایی را سرو می‌کند. علاوه بر آن، یک رستوران و یک کافه دیگر نیز در این هتل وجود دارد.  این هتل در مجاورت کارخانه تاریخی بومونتی، مرکز فرهنگی و سرگرمی جدید شهر قرار دارد و تنها 15 دقیقه پیاده تا منطقه خرید لوکس نیشانتاشی فاصله دارد. با 15 دقیقه پیاده‌روی می‌توان به مرکز خرید جواهیر مال رسید. فرودگاه استانبول 50 کیلومتر با هتل هیلتون استانبول بومونتی فاصله دارد. بسیاری از گردشگرانی که همراه با تور استانبول بهمن ماه به این شهر سفر می‌کنند، با قیمت مناسب و خدمات عالی این هتل مواجه می‌شوند، زیرا در فصول کم مسافر استانبول، هتل هیلتون استانبول بومونتی ظرفیت بالایی برای پذیرش مسافر دارد و تعداد مراجعه کنندگان به این هتل در این فصل کمتر است. آدرس هتل هیلتون استانبول بومونتی: شیشلی، خیابان سلحشور، پلاک 42 امکانات هتل هیلتون استانبول بومونتی: پارکینگ، اینترنت پرسرعت رایگان (وای فای)، استخر، مرکز تناسب اندام با سالن بدنسازی، حمل و نقل فرودگاهی، پارکینگ اختصاصی پولی در محل، جکوزی، سونا، کافی شاپ، رستوران، مرکز تجاری با دسترسی به اینترنت، امکانات کنفرانس، انبار چمدان، فروشگاه، پذیرش 24 ساعته، خشک شویی  امتیاز هتل استانبول بومونتی در گوگل: 4.6 از 5 امتیاز هتل استانبول بومونتی در تریپ ادوایزر: 4.5 از 5  موقعیت هتل استانبول بومونتی   هتل هیلتون استانبول بومونتی  هتل هیلتون بومونتی از بهترین هتل های منطقه شیشلی هتل هیلتون استانبول بسفروس (Hilton Istanbul Bosphorus) هتل هیلتون بسفروس یکی از بهترین هتل های 5 ستاره شیشلی استانبول محسوب می‌شود و میزبان گردشگرانی است که اقامتی لوکس و آرام مد نظرشان است. این هتل پنج ستاره با موقعیت عالی، مناظر خیره کننده و باغ‌های زیبا در محیطش، واحه‌ای از آرامش در میان شلوغی یکی از پر جنب و جوش‌ترین شهرهای جهان است. هیلتون بسفروس در قلب استانبول در فاصله چند قدمی میدان معروف تکسیم قرار دارد. هیلتون استانبول بسفروس 500 اتاق دارد که همگی شامل بالکن با چشم‌انداز خیره کننده تنگه بسفر یا باغ‌های محوطه هستند. هتل رستوران‌های متنوعی نیز دارد که غذاهای ترکی و بین‌المللی را برای مهمانان سرو می‌کنند. اگر قصد دارید تور استانبول نوروزی را برای اقامت در این هتل رزرو کنید، باید در نظر داشته باشید که به دلیل محبوبیت هتل‌های هیلتون میان گردشگران ایرانی و خارجی، ظرفیت آن در این مقطع زمانی محدود می‌شود و برای رزرو باید زودتر از فرا رسیدن این ایام اقدام کنید. آدرس هتل هیلتون استانبول بسفروس: شیشلی، هاربیه، خیابان جمهوریت، پلاک 50 امکانات هتل هیلتون استانبول بسفروس: پارکینگ، اینترنت رایگان، استخر، مرکز تناسب اندام با سالن بدنسازی، ، پارکینگ اختصاصی پولی در محل، جکوزی، سونا، کافی شاپ، رستوران، زمین تنیس، زمین بازی بچه ها، حمل و نقل فرودگاهی، مرکز تجاری با دسترسی به اینترنت، امکانات کنفرانس، پذیرش 24 ساعته، خشک‌شویی امتیاز هتل هیلتون استانبول بسفروس در گوگل: 4.5 از 5 هتل هیلتون استانبول بسفروس در تریپ ادوایزر: 4.5 از 5   موقعیت هتل هیلتون بسفروس  هتل هیلتون بسفروس از بهترین هتل های شیشلی  هتل هیلتون بسفروس هتل ماریوت استانبول شیشلی (Istanbul Marriott Hotel Sisli) هتل پنج ستاره ماریوت استانبول یکی از بهترین هتل های شیشلی استانبول است. این هتل مجلل با 35 طبقه، اتاق‌های مجهز رو به مناظر خیره کننده‌ تنگه بسفر و موقعیت مکانی مناسب، از اقامتگاه‌های بی‌نظیر و یکی از برترین هتل های 5 ستاره شیشلی استانبول است که مورد توجه بسیاری از گردشگران این شهر قرار می‌گیرد. اگر قصد دارید اقامتی بی عیب و نقص را در سفر به استانبول تجربه کنید، این هتل می‌تواند از گزینه‌های قطعی لیست شما باشد. مرکز خرید جواهیر تنها 450 متر و مرکز خرید پروفیلو در 1.4 کیلومتری و فرودگاه استانبول در 49 کیلومتری این هتل قرار دارند. ایستگاه مترو شیشلی تنها 350 متر با هتل فاصله دارد که دسترسی آسان را به سایر نقاط شهر فراهم می کند.   آدرس هتل ماریوت استانبول شیشلی: شیشلی، مرکز، خیابان عابیده هوریت، پلاک 142 امکانات هتل ماریوت استانبول شیشلی: پارکینگ خودرو، وای فای، استخر، مرکز تناسب اندام با سالن بدنسازی، حمل و نقل فرودگاهی، امکانات کنفرانس، جکوزی، سونا، رستوران، انبار چمدان، پذیرش 24 ساعته، خشک‌شویی امتیار هتل ماریوت استانبول شیشلی در گوگل: 4.5 از 5 امتیاز هتل ماریوت استانبول شیشلی در تریپ ادوایزر: 4.5 از 5   موقعیت هتل ماریوت استانبول شیشلی  هتل ماریوت استانبول شیشلی   هتل ماریوت استانبول از بهتریت هتل های شیشلی هتل فیرمونت کواسار استانبول (Fairmont Quasar Istanbul) هتل فیرمونت کواسار یکی از بهترین هتل های شیشلی استانبول است که چشم‌انداز بسیار زیبایی از تنگه بسفر دارد. این هتل 5 ستاره یک اقامتگاه مجلل و بین‌المللی است که در قلب منطقه تجاری مجیدیه کوی، نزدیک به لونت واقع شده است. فیرمونت هتل استانبول با 209 اتاق، که شامل 25 سوئیت و 40 اتاق وی آی پی است، به همراه مجموعه‌ای متنوع از رستوران‌ها و کافه‌ها اقامتی آرام و خاطره‌انگیز را برای مسافران به ارمغان می‌آورد. این هتل فاصله اندکی تا مرکز خرید زورلو، جواهیر، پروفیلو دارد.  آدرس هتل فیرمونت کواسار استانبول: شیشلی، مجیدیه کوی، خیابات بویوک دره، پلاک 76 امکانات هتل فیرمونت کواسار استانبول: پارکینگ، اینترنت پرسرعت رایگان (وای فای)، استخر، مرکز تناسب اندام با سالن بدنسازی، ، حمل و نقل فرودگاهی، جکوزی، سونا، کافی شاپ، رستوران، مرکز تجاری با دسترسی به اینترنت، امکانات کنفرانس، انبار چمدان، میز پذیرش 24 ساعته، خشک شویی امتیاز هتل فیرمونت کواسار استانبول در گوگل: 4.6 از 5 امتیاز هتل فیرمونت کواسار استانبول در تریپ ادوایزر: 4.5 از 5  موقعیت هتل فیرمونت کواسار شیشلی  هتل فیرمونت کواسار از بهترین هتل های شیشلی  هتل فیرمونت کواسار شیشلی هتل اس تی رجیس استانبول (The St. Regis Istanbul) هتل پنج ستاره اس تی رجیس استانبول در قلب محله نیشانتاشی واقع شده است. این هتل لوکس، یک استخر سرپوشیده و یک تراس با نمای شهر دارد که آن را بسیار منحصر ‌به‌فرد می‌کند. تمام اتاق‌های این هتل مزین به نقاشی‌ها و مجسمه‌های اصلی از هنرمندان معاصر ترکیه هستند. در پشت بام هتل، رستورانی بی‌نظیر قرار دارد که غذاهای ترکی و بین‌المللی را برای مهمانان سرو می‌کند. این هتل تا کاخ دولما باغچه که از جاذبه‌های مهم استانبول است تنها 1.1 کیلومتر فاصله دارد. همچنین فاصله آن از فرودگاه استانبول 50 کیلومتر است. خدمات عالی هتل سنت رجیس آن را به یکی از بهترین هتل های شیشلی استانبول تبدیل کرده است.  آدرس هتل اس تی رجیس استانبول: شیشلی، نیشانتاشی، خیابان میم کمال امکانات هتل اس تی رجیس استانبول: پارکینگ، اینترنت پرسرعت رایگان (وای فای)، استخر، مرکز تناسب اندام با سالن بدنسازی، رستوران، حمل و نقل فرودگاهی، مرکز تجاری با دسترسی به اینترنت، امکانات کنفرانس، تراس پشت بام، نگهبانی 24 ساعته، انبار چمدان، پذیرش 24 ساعته، خشک‌شویی  امتیاز هتل اس تی رجیس استانبول در گوگل: 4.6 از 5 هتل اس تی رجیس استانبول در تریپ ادوایزر: 4.5 از 5  موقعیت هتل اس تی رجیس استانبول  هتل اس تی رجیس از بهترین هتل های شیشلی استانبول  هتل اس تی رجیس استانبول هتل گرند حیات استانبول (Grand Hyatt Istanbul) هتل پنج ستاره گرند حیات استانبول، محیطی مدرن، شیک و راحت را در اختیار مسافرانش قرار می‌دهد. این هتل، 360 اتاق و سوئیت لوکس با چشم‌اندازی تماشایی از شهر، استخر یا تنگه بسفر دارد و تنها چند دقیقه با میدان تکسیم، بناهای تاریخی از جمله ایاصوفیه، مسجد آبی و کاخ توپکاپی فاصله دارد. گرند حیات یکی از بهترین هتل‌ های منطقه شیشلی است که چندین رستوران و کافه را برای پذیرایی از مهمانان در نظر گرفته است. خدمات این هتل انتظار شما را از یک هتل پنج ستاره در استانبول برآورده می‌کند. آدرس هتل گرند حیات استانبول: شیشلی، هاربیه، خیابان تاشکیشلا، پلاک 1 امکانات هتل گرند حیات استانبول: پارکینگ، ، اینترنت پرسرعت رایگان (وای فای)، استخر، مرکز تناسب اندام با سالن بدنسازی، حیوانات خانگی مجاز، پارکینگ اختصاصی پولی در محل، سونا، رستوران، مرکز تجاری با دسترسی به اینترنت، امکانات کنفرانس، نگهبانی 24 ساعته، انبار چمدان، دربان، درمانگاه، چک این 24 ساعته، خشک‌شویی امتیاز هتل گرند حیات استانبول در گوگل: 4.5 از 5 امتیاز هتل گرند حیات استانبول در تریپ ادوایزر: 4.5 از 5   موقعیت هتل گرند حیات استانبول  هتل گرند حیات استانبول از بهترین هتل های شیشلی استانبول  هتل گرند حیات استانبول  هتل گرند جواهیر (Grand Cevahir Hotel) هتل پنج ستاره گرند جواهیر در 3.8 کیلومتری میدان تقسیم و 1.1 کیلومتری مرکز خرید جواهیر واقع شده است و یکی از هتل های معروف منطقه شیشلی محسوب می‌شود. این اقامتگاه شاتل رایگان ساعتی به میدان تقسیم و مرکز خرید جواهیر برای مسافرانش در نظر گرفته است که دسترسی به این دو نقطه توریستی را برای آن‌ها آسان می‌کند. رستوران دلیز و رستوران سلطان دو سالن پذیرایی این هتل هستند که با انواع غذاهای ترکی و بین‌المللی از مهمانان پذیرایی می‌کنند. هتل گرند جواهیر تا فرودگاه استانبول در حدود 47 کیلومتر فاصله دارد. آدرس هتل گرند جواهیر: شیشلی، محله ادیپ آدیوار، خیابان داروعاجزه، پلاک 5 امکانات هتل گرند جواهیر: پارکینگ رایگان، اینترنت پرسرعت رایگان (وای فای)، استخر، مرکز تناسب اندام با سالن بدنسازی، حمل و نقل فرودگاهی و شاتل به مراکز دیدنی، رستوران، مرکز تجاری با دسترسی به اینترنت، امکانات کنفرانس، میز پذیرش 24 ساعته، خشک شویی امتیاز هتل گرند جواهیر در گوگل: 4.3  از 5 امتیاز هتل گرند جواهیر در تریپ ادوایزر: 3.5 از 5   موقعیت هتل گرند جواهیر  هتل گرند جواهیر  هتل گرند جواهیر از بهترین هتل های شیشلی استانبول هتل آوانتگارد شیشلی (Avantgarde Hotel Sisli) هتل  آوانتگارد شیشلی یک هتل آپارتمان در شیشلی استانبول است که میان گردشگران ایرانی نیز بسیار پرطرفدار است. این هتل که یکی از بهترین هتل های 4 ستاره شیشلی محسوب می‌شود و البته به دلیل قیمت مناسب نسبت به هتل‌های پنج ستاره، نظر بیشتر گردشگران تور اقساطی استانبول را نیز به خود جلب کرده است. فاصله این هتل تا ایستگاه متروی تقسیم 3.9 و تا فرودگاه استانبول 32 کیلومتر است. با اقامت در هتل آوانتگارد می‌توانید با یک دقیقه پیاده‌روی به ایستگاه مترو شیشلی و مرکز خرید جواهیر برسید. موقعیت مکانی مناسب و نزدیکی هتل آوانتگارد شیشلی به بسیاری از جاذبه‌های دیدنی استانبول، مانند کاخ دولما باغچه و برج گالاتا، این اقامتگاه را در لیست انتخابی مسافران این شهر قرار می‌دهد.  آدرس هتل آوانتگارد شیشلی: شیشلی، مرکز، کوچه استقلال، پلاک 5-3 خدمات هتل آوانتگارد شیشلی: توقفگاه خودرو، اینترنت رایگان، مرکز تناسب اندام با سالن بدنسازی، کافی شاپ، حمل و نقل فرودگاهی، مرکز تجاری با دسترسی به اینترنت، اتاق های ملاقات، چک این 24 ساعته، رستوران، تاکسی سرویس، خشک شویی امتیاز هتل آوانتگارد شیشلی در گوگل: 4.1 از 5 امتیاز هتل آوانتگارد شیشلی در تریپ ادوایزر: 4 از 5   موقعیت هتل آوانتگارد شیشلی  هتل آوانتگارد از هتل های 4 ستاره شیشلی استانبول  هتل آوانتگارد شیشلی از بهترین هتل های شیشلی استانبول هتل دیوان استانبول سیتی (Divan Istanbul City) هتل دیوان استانبول سیتی یکی از محبوب‌ترین هتل های 4 ستاره شیشلی استانبول است. این هتل موقعیت مرکزی در قلب استانبول دارد و دسترسی آن به سایر نقاط شهر و همچنین جاذبه‌های گردشگری استانبول بسیار عالی است. ایستگاه مترو شیشلی تنها 800 متر با هتل فاصله دارد. مراکز خرید محبوبی مانند مرکز خرید جواهیر و آستوریا در چند قدمی هتل دیوان استانبول قرار دارند. مرکز خرید زورلو 2 کیلومتر و میدان تقسیم در 4.5 کیلومتری هتل قرار دارند. این هتل تا فرودگاه استانبول 49 کیلومتر فاصله دارد. آدرس هتل دیوان استانبول سیتی: شیشلی، فولیا، بویوکدره، پلاک 84 خدمات هتل دیوان استانبول سیتی: اینترنت پرسرعت رایگان (وای فای)، مرکز تناسب اندام با سالن بدنسازی، حمل و نقل فرودگاهی، امکانات کنفرانس، رستوران، خشک شویی امتیاز هتل دیوان استانبول سیتی در گوگل: 4  از 5  امتیاز هتل دیوان استانبول سیتی در تریپ ادوایز: 4 از 5   موقعیت هتل دیوان استانبول سیتی  هتل دیوان استانبول سیتی از هتل های 4 ستاره شیشلی استانبول  هتل دیوان سیتی استانبول از بهترین هتل های شیشلی استانبول هتل ایستانروم بای کی ای او (Istanroom by KEO) اگر به دنبال یک هتل آپارتمان در شیشلی استانبول هستید که از نظر کیفیت، امکانات و موقعیت، رضایت شما را در سفرتان جلب کند، هتل ایستانروم یک گزینه مناسب خواهد بود. این اقامتگاه که از هتل های 3 ستاره شیشلی استانبول محسوب می‌شود، 2.6 کیلومتر تا میدان تقسیم، 3.2 کیلومتر تا خیابان استقلال، 3.2 کیلومتر تا کاخ دولما باغچه و 35 کیلومتر تا فرودگاه استانبول فاصله دارد و دسترسی خوبی را برای مسافرانش فراهم می‌کند.  آدرس هتل ایستانروم بای کی ای او: شیشلی، جمهوریت، خیابان ارگنکن، پلاک 32 خدمات هتل ایستانروم بای کی ای او: پارکینگ خصوصی پولی در نزدیکی، اینترنت پرسرعت رایگان (وای فای)، حمل و نقل فرودگاهی، انبار چمدان، میز پذیرش 24 ساعته، پارکینگ خیابان، سرویش خشک شویی امتیاز هتل ایستانروم بای کی ای او در گوگل: 4.8 از 5 امتیاز هتل ایستانروم بای کی ای او در تریپ ادوایزر: 5 از 5   موقعیت هتل ایستانروم بای کی ای او   هتل آپارتمان ایستانروم در شیشلی استانبول  هتل ایستانروم آدا سوئیتز نیشانتاشی (Ada Suites Nisantasi)  آدا سوئیتز هتل سه ستاره، یک هتل آپارتمان در شیشلی استانبول است. کیفیت و خدمات و همچنین موقعیت این اقامتگاه آن را از باقی هتل های 3 ستاره شیشلی متمایز می‌کند. این هتل حدود 2.5 کیلومتر تا برج ساعت دولما باغچه، 2.9 کیلومتر تا کاخ دولما باغچه و 3.5 کیلومتر تا ایستگاه مترو تکسیم فاصله دارد. میدان تقسیم در 3.5 کیلومتری هتل و خیابان استقلال در 4.1 کیلومتری و فرودگاه استانبول در 34 کیلومتری هتل قرار دارند.  آدرس آدا سوئیتز هتل: شیشلی، تشویکیه، کوچه فولیا، پلاک 3 خدمات آدا سوئیتز هتل: اینترنت پرسرعت رایگان (وای فای)، صبحانه رایگان، حمل و نقل فرودگاهی امتیاز آدا سوئیتز هتل در گوگل: 4.6 از 5 امتیاز آدا سوئیتز هتل در تریپ ادوایزر: 5 از 5  موقعیت هتل آدا سوئیتز نیشانتاشی  هتل آدا سوئیتز از هتل های 3 ستاره شیشلی استانبول  هتل آدا سوئیتز نیشانتاشی سخن آخر اگر به دنبال هتل‌هایی هستید که از هیاهو و شلوغی مناطق توریستی مهم شهر، مانند خیابان استقلال فاصله داشته باشند، در عین حال دسترسی خوبی به بهترین مناطق و جاذبه‌های گردشگری شهر، رستوران‌ها و بهترین کافه های استانبول به شما بدهند، منطقه شیشلی بهترین انتخاب شما خواهد بود. این منطقه مملو از هتل‌های باکیفیت است که با کمی کنکاش در آن‌ها می‌توانید بهترینشان را انتخاب کنید. برای گزینش میان بهترین هتل های شیشلی استانبول، ما لیستی از برخی هتل‌ها را در این مطلب در اختیار شما قرار دادیم که با بررسی گزینه‌های آن بتوانید تصمیم خوبی برای اقامت در این منطقه مهم از شهر استانبول بگیرید. اگر شما نیز هتلی مناسب در منطقه شیشلی می‌شناسید که تجربه اقامت در آن را داشتید، می‌توانید در بخش نظرات آن را معرفی کرده و به کاربران دیگر نیز در انتخابشان کمک کنید.    تألیف: تیم نویسندگان لست‌سکند"
https://lastsecond.ir/blog/10417-oman-travel-guide,همه چیز درباره سفر به یکی از امن‌ترین کشورهای جهان!اگر قصد سفر به عمان را دارید، خواندن راهنمای سفر به عمان، ضروری است! در سال‌های گذشته، کمتر کسی برای داشتن یک تجربه خوب از سفر به سراغ کشورهای عرب حاشیه خلیج فارس می‌رفت؛ اما حداقل یک یا دو دهه است که ورق برگشته و این کشورها به‌واسطه جذابیت‌های طبیعی و امکاناتی که برای مسافران در نظر می‌گیرند، به مقصد مناسبی برای علاقه‌مندان به سفر تبدیل شده‌اند. به‌جز دبی، قطر و البته عربستان سعودی به‌واسطه برگزاری مراسم حج. حالا کشور عمان هم به جمع کشورهای عربی مقصد گردشگری اضافه شده است و هر سال افراد زیادی با خرید تور عمان از این کشور دیدن می‌کنند. اما چرا باید به عمان برویم و اصلاً چطور این کار را بکنیم؟ در این مطلب از مجله لست سکند به سراغ راهنمای سفر به عمان رفته‌ایم و می‌خواهیم زیروبم یک سفر با رنگ‌وبوی گرما و فرهنگ اصیل عرب را برایتان بگوییم. اگر کنجکاو هستید در مورد عمان و جاهای دیدنی آن بیشتر بدانید یا اینکه درباره سفر به این کشور مردد هستید، ادامه این مطلب را از دست ندهید. آنچه در ادامه مطلب خواهید خواند  عمان کجاست؟مختصری از تاریخ و سیاست در عمان مردم عمان و مهمان‌نوازی ناب چرا باید به عمان سفر کرد؟برای سفر به عمان ویزا لازم است؟ چطور به عمان برویم و برای گردش به چند روز زمان نیاز داریم؟ سفر هوایی به عمان سفر به عمان با کشتی حمل و نقل در عمان هزینه‌ها در سفر به عمان جاهای دیدنی عمانمسجد سلطان قابوسشهر صلالهوادی شاب خانه اپرای سلطنتی بهترین زمان سفر عمان  چند پیشنهاد در راهنمای سفر به عمان عمان کجاست؟ عمان یکی از کشورهای عرب زبان و سلطان‌نشین خاورمیانه است که در دهانه خلیج فارس و حاشیه دریای عمان قرار گرفته است. عمان به‌دلیل دسترسی و موقعیت ویژه تنگه هرمز به‌لحاظ استراتژیکی در طول تاریخ، کشور مهمی بوده است. بد نیست بدانید که عمان همسایه جنوبی ایران حساب می‌شود و از طرف دیگر با کشورهای امارات و عربستان سعودی مرز مشترک دارد. یک نکته مهم در راهنمای سفر به عمان، اطلاعات کلی درباره این کشور است. مساحت آن 309 کیلومتر و جمعیتش 4.5 میلیون نفر است. درباره جغرافیای عمان هم باید گفت که شنزاری بزرگ بیشتر مناطق مرکزی کشور را فراگرفته است؛ اما در عمان، نقاط کوهستانی هم دیده می‌شود که بیشتر شهرها در مجاورت همین کوه‌ها شکل گرفته‌اند.  موقعیت دقیق کشور عمان روی نقشه جهان مختصری از تاریخ و سیاست در عمان  حالا که قصد سفر به عمان را دارید، بد نیست از حکومت و گذشته این کشور در راهنمای سفر به عمان هم بخوانید. این کشور حکومت سلطنت مطلقه دارد. رهبری عمان از طریق یک خط مردانه (تنها پسران سلطان هستند که شانس این را دارند که جایگزین پدرشان شوند) منتقل می‌شود. عمان در میان کشورهای عربی حاشیه خلیج فارس به‌عنوان یکی از قدیمی‌ترین امپراتوری‌های مستقل شناخته می‌شود. اگر بخواهیم بیشتر از اهمیت و نقش سلطان‌ها در عمان بگوییم، کافی است به این نکته اشاره کنیم که شما به‌محض پا گذاشتن در مسقط، همه‌جا نام‌ونشان سلطان قابوس (سطان سابق عمان) را می‌بینید! از اسم خیابان‌ها گرفته تا کشتی و میدان و مسجد! این کشور مانند هر کشور نفت‌خیز دیگری در طول تاریخ، دوران پر از تلاطمی داشته. در قرن هفدهم میلادی برای سال‌های طولانی به‌دلیل اهمیت استراتژیکی‌اش تحت سلطه پرتغال و انگلیس قرار گرفت؛ اما حالا برای سال‌های زیادی است که به‌عنوان یک کشور مستقل در جهان شناخته می‌شود و با استفاده از سرمایه‌های نفتی، زیرساخت‌های مناسبی برای زندگی ساکنانش آماده کرده است.   قصر پادشاهی عمان  مردم عمان و مهمان‌نوازی ناب در این قسمت از راهنمای سفر به عمان، از فرهنگ مردم در عمان حرف می‌زنیم و بیشتر با مردمان این منطقه آشنا می‌شویم. دین رسمی در عمان، اسلام است و بیشترین جمعیت مردم از مذهب اباضیه (یکی از قدیمی‌ترین مذاهب اسلام) پیروی می‌کنند. هرچند که حدود 10 درصد جمعیت را هم مردمان هندو تشکیل می‌دهند؛ اما با توجه به اینکه اکثریت مردم مسلمان هستند، طبیعتاً فرهنگ اسلامی تأثیر شگرفی در زندگی مردم عمان گذاشته است. مهمان‌نوازی عمانی در جهان زبانزد است و کمتر پیش می‌آید که کسی بعد از سفر به عمان و مواجهه با این مردم، خاطره جالبی برای تعریف نداشته باشد. اگر به عمان رفته باشید، حتماً برای یک‌بار هم که شده، یکی از اهالی شما را برای نوشیدن قهوه دعوت می‌کند. پوشش مردم این منطقه هم نشان از فرهنگ اصیل عرب دارد؛ مردان اغلب دشداشه (پیراهنی ساده و بلند با دوختی مخصوص) با کلاه سنتی عمانی می‌پوشند، گاهی هم در مراسم رسمی، خنجری به کمر می‌بندند که یکی از اصلی‌ترین سوغات عمان است و زنان هم لباس‌های پوشیده و اسلامی به تن دارند.  باید توجه داشته باشید که رعایت پوشش اسلامی برای گردشگران اجباری نیست؛ اما بهتر است برای احترام به فرهنگ مردم در این کشور و دوری از حساسیت‌ها، برخی موارد را رعایت کنیم یا حتی پیش از سفر درباره کارهای ممنوعه در عمان بخوانید که می‌تواند موجب حساسیت مردم عمان شود.  مرد عمانی با لباس رسمی و سنتی عمان  چرا باید به عمان سفر کرد؟ برای سفر به هر کشوری، دلایل مختلفی وجود دارد. برخی صاحب عجایب جهانند و برخی دیگر بهترین تفریحات را در خود جای داده‌اند؛ اما عمان این دو گزینه را ندارد. پس چرا باید به آن سفر کنیم؟ دلایل زیر در راهنمای سفر به عمان، تنها چند مورد کوتاه از دلایل سفر به عمان برای شماست:  عمان یکی از امن‌ترین کشورهای جهان است. این کشور جای خوبی برای دیدن فرهنگ غنی عربی است. دسترسی به عمان برای مردم ایران بسیار راحت است. عمان صاحب هتل‌های 5 ستاره و اقامتگاه‌های لوکس و خلوت برای علاقه‌مندان به آرامش است. طبیعت منحصربه‌فردی شامل بیابان، دریا و کوهستان دارد.  کویر، یک مورد از امکاناتی که برای گردشگران در عمان فراهم می‌شود برای سفر به عمان ویزا لازم است؟ برای رفتن به عمان تا 14 روز نیازی به ویزای عمان نیست و می‌توان گفت که برای کوتاه‌مدت، سفر به عمان بدون ویزا ممکن است؛ اما اگر برنامه سفر طولانی‌مدت‌تری دارید، ویزا جزوی از شرایط سفر به عمان است و باید حداقل ویزای یک‌ماهه توریستی تهیه کنید. ویزای گردشگری عمان یکی از پرطرفدارترین ویزاهای این کشور است و معمولاً صدور آن سخت نیست. حتی می‌توانید از طریق اینترنت و سایت ای ویزا اقدام به تهیه ویزای الکترونیک کنید. از طرف دیگر، در صورت خرید تور مسقط یا دیگر مقاصد عمان، معمولاً آژانس‌ها بخش زیادی از کارهای تهیه ویزا را در صورت لزوم به عهده می‌گیرند.  نمونه ای از ویزای الکترونیک عمان   چطور به عمان برویم و برای گردش به چند روز زمان نیاز داریم؟ یکی از مهم‌ترین سؤال‌ها درباره شرایط سفر به عمان که در راهنمای سفر به عمان به آن پاسخ می‌دهیم، این است که برای سفر، حداقل به چند روز زمان نیاز داریم و از چه راه‌هایی می‌توانیم خودمان را به آن‌جا برسانیم؟ برای دیدن و گشتن این کشور بهتر است بین 10 تا 15 روز زمان را در نظر بگیرید تا به‌جز مسقط بتوانید سری هم به شهرهای دیگر بزنید. اما دسترسی به این کشور از راه‌های مختلفی امکان‌پذیر است که در ادامه، گزینه‌های مختلف دسترسی را با هم بررسی می کنیم.  سفر هوایی به عمان ساده‌ترین راه رسیدن به عمان، سفر هوایی به این کشور است. به همین دلیل هم در راهنمای سفر به عمان، اولین گزینه مورد نظر ما، سفر هوایی است. مسیر هوایی مسافران از ایران معمولاً از دو راه صورت می‌گیرد، پرواز مستقیم یا پرواز غیرمستقیم که اغلب با شرکت‌های هوایی امارات انجام می‌شود و مسافران برای مدت کوتاهی در این کشور توقف می‌کنند. جالب است بدانید که طول پرواز مستقیم به مسقط، حدود 2 ساعت و اگر هم به سراغ پروازهای توقف‌دار بروید نزدیک به 6 ساعت است.  سفر به عمان با کشتی شرایط سفر به عمان از طریق دریا کمی متفاوت است و پیشنهاد ما به شما این است که از هر بندری که قصد رفتن به عمان را دارید، پیش از رفتن تماس بگیرید و اطلاعات کامل را به‌دست بیاورید. سفر به عمان از بندرعباس، انتخاب اول افرادی است که دوست دارند با کشتی سفر کنند. شناورها از بندرعباس به مقصد بندر خصب در صورت برقراری امکان سفر دریایی در روزهای مشخصی از هفته، حرکت می‌کنند. انتخاب دیگری که برای سفر به عمان با کشتی وجود دارد، سفر دریایی از قشم به عمان است که شرایط مشابه بندرعباس دارد.  نمایی از بندر خصب عمان  حمل و نقل در عمان یکی از مواردی که حتماً در هزینه سفر به عمان باید در نظر بگیرید، بحث حمل‌ونقل در این کشور است. برخلاف اغلب کشورهای مقصد گردشگری، امکانات حمل‌ونقل در مسقط چندان متنوع نیست، به همین دلیل هم یکی از محبوب‌ترین شکل‌های حمل‌ونقل در این کشور، استفاده از خودرو اجاره‌ای در عمان است. اما اگر قصد صرف هزینه زیادی را ندارید، بهتر است به گزینه‌هایی مانند تاکسی یا اتوبوس هم فکر کنید.  حمل و نقل در عمان  هزینه‌ها در سفر به عمان  هزینه در سفر، جزو نکات مهمی است که حتماً باید در راهنمای سفر به عمان به آن اشاره کرد. یک نگاه اجمالی کافی است تا متوجه شویم که عمان کشور ارزانی محسوب نمی شود، قیمت بالا برای حمل‌ونقل، اقامت در هتل‌های 5 ستاره و تفریحاتی مانند سافاری، هزینه‌های شما را در طول سفر افزایش می‌دهد. به‌طور میانگین اگر بدون ریخت‌وپاش اضافی به عمان سفر کنید روزانه نزدیک به 200 دلار هزینه خواهید داشت. این هزینه‌ها شامل گشت‌وگذار، وعده‌های غذایی و تفریحات معمول این کشور می‌شود.  جاهای دیدنی عمان عمان هم مانند دیگر کشورهای خاورمیانه، صاحب جاهای دیدنی بسیاری است. برخی از آن‌ها به‌دلیل سابقه تاریخی‌شان شهرت پیدا کرده‌اند و برخی دیگر جذابیت‌های معماری و تفریحی دارند. در ادامه راهنمای سفر به عمان سری به جاهای دیدنی می‌زنیم که می‌توانید با خرید تور نوروزی عمان از آن‌ها دیدن کنید. مسجد سلطان قابوس قطعاً از دیدنی‌ترین جاذبه‌های عمان، مسجد سلطان قابوس در مسقط است. این مسجد، بزرگ‌ترین مسجد در تمام عمان است و معماری مدرنی دارد. نکته جالبی که درباره مسجد سلطان قابوس باید به آن اشاره کرد این است که این بنای حیرت‌انگیر، نزدیک به 20 هزار نفر گنجایش دارد و همین عظمت، آن را به یک جاذبه بی‌بدیل در بین کشورهای عربی تبدیل کرده است. بد نیست بدانید که در مسجد سلطان قابوس، یکی از بزرگ‌ترین فرش‌های جهان که البته به دست هنرمندان ایرانی بافته شده نیز پهن شده است.  موقعیت دقیق مسجد سلطان قابوس  نمایی از مسجد سلطان قابوس  فرش مشهور مسجد سلطان قابوس شهر صلاله شهر صلاله، مرکز استان ظفار است. شاید در ذهن شما شهرهای مربوط به کشورهای حاشیه خلیج فارس اغلب خشک و بیابانی باشند، اما باید گفت همیشه این مسئله صادق نیست. صلاله به‌قدری سرسبز و زیباست که مسلماً شما را حیرت‌زده می‌کند! آب‌وهوای مطبوع، دریاچه‌ها و آبشارهای بهشتی همه و همه باعث می‌شود تا گردشگرانی که شرایط سفر به عمان را فقط آمادگی برای کویرهای خشک می‌دانستند، به‌طور کامل نظرشان را درباره این کشور تغییر دهند.  موقعیت دقیق صلاله   یکی از زیباترین جاده های منطقه صلاله وادی شاب در گردشگری عمان، وادی‌ها نقش مهمی دارند. کافی است عکس عمان را جستجو کنید تا به این حوضچه‌های زیبا و عجیب برسید. وادی شاب یکی از زیباترین و دیدنی‌ترین جاذبه‌های عمان در نزدیکی مسقط است. وادی از چند بخش تشکیل شده است، بخش‌های صخره‌ای و حوضچه‌های کم‌عمقی با آب زلال که بسیاری از افراد در آن‌ها آب‌تنی می‌کنند.  موقعیت دقیق وادی شاب   وادی شاب از بهترین جاهای دیدنی عمان  خانه اپرای سلطنتی یک شاهکار معماری دیگر در مسقط! خانه سلطنتی اپرا است که به دستور سلطان قابوس مشهور ساخته شده و یکی از دیدنی‌ترین مکان‌های شهر مسقط است. این بنای باشکوه و مجلل می‌تواند 1100 مهمان را در خود جای دهد و البته برخلاف نامش تنها کاربری آن اجرای اپرا نیست و امکان استفاده از صحنه آن برای تئاتر نیز وجود دارد.   نمایی از سالن خانه اپرای سلطنتی   بهترین زمان سفر عمان  مانند هر منطقه گرمسیری دیگری، زمستان بهترین فصل برای سفر به منطقه عمان است. گرچه حتی در زمستان هم در این منطقه احساس گرما می‌کنید؛ اما بهترین زمان و در واقع سردترین زمان عمان از آبان تا اوایل فروردین است که در صورت سفر، گرمای هوا برای شما آزار دهنده نخواهد بود. دمای هوا در سردترین زمان سال در مسقط پایتخت عمان به 17 درجه می‌رسد.   نمایی از شهر مسقط  چند پیشنهاد در راهنمای سفر به عمان  قهوه عربی اصلی‌ترین نوشیدنی عمان است، آن را از دست ندهید. در تمام طول سفر فراموش نکنید که اکثریت مردم عمان مسلمان هستند، باید به عقاید آن‌ها احترام بگذارید. به دانش زبان انگلیسی خود اکتفا نکنید و برای اینکه در سفر دچار مشکل نشوید، جملات پرکاربرد عمانی را بخوانید. در بیشتر زمان سفر شما با آب‌وهوای گرم مواجه می‌شوید، پس خودتان را برای این شرایط آماده کنید.     سخن آخر اگر هنوز هم می‌پرسید که عمان ارزش دیدن دارد یا خیر؟ باید گفت که صددرصد ارزش دیدن دارد. اگر دوست دارید تجربه تازه‌ای از فرهنگ عرب به دور از تجربه کشورهای حوزه مدیترانه داشته باشید، قطعاً عمان مقصد مناسبی است. در این مطلب، تلاش کردیم در قالب یک راهنمای سفر از نیازهای مختلفی که برای هر کس ممکن است در سفر به عمان پیش بیاید حرف بزنیم، اما مثل همیشه فراموش نکنید که سفر برای هر کس یک تجربه منحصر به‌فرد از یک مقصد است، اگر دوست دارید بیشتر از تجربه سفر به عمان بدانید سری به سفرنامه های عمان بزنید.    تألیف: تیم نویسندگان لست‌سکند
https://lastsecond.ir/blog/10415-antalya-water-sports,از تفریحات آبی سواحل تا پارک‌های آبی آنتالیاتفریحات آبی آنتالیا از دلایل اصلی سفر بسیاری از گردشگران به این شهر هستند. خیلی از کسانی که تور آنتالیا را برای گذراندن تعطیلاتشان انتخاب می‌کنند، سعی می‌کنند از انواع تفریحات آبی در آنتالیا استفاده کنند. اینکه شما چه موقعی از سال به این شهر بروید، قطعاً در انتخاب تفریح مورد نظرتان تأثیرگذار است. در این مطلب از بلاگ لست سکند، انواع تفریحات آبی آنتالیا را با حدود قیمت و مدت زمان لازم برای اختصاص دادن به آن‌ها بررسی می‌کنیم و زمان مناسب برای بهره‌مندی از آن‌ها را هم به شما می‌گوییم. تنوع تفریح آبی در آنتالیا به قدری زیاد است که بهتر است پیش از سفر، با این تفریحات آشنا شوید و به اختصار از هر یک آگاهی پیدا کنید؛ به این ترتیب می‌توانید عملکرد خیلی بهتری را حین سفر رقم بزنید. پیش از هر چیز توجه کنید، قیمت‌هایی که در این مطلب آورده‌ایم، تقریبی هستند و سعی کرده‌ایم با قیمت‌های پایه، آن‌ها را تفکیک کنیم. آنچه در ادامه مطلب خواهید خواند  پارک های آبی آنتالیاپارک آبی واترفیل آنتالیاپارک آبی لند آف لجندزپارک آبی آکوا آتلانتیسپارک آبی آکواجویماهیگیری در آنتالیاتفریحات آبی هیجانی در آنتالیاپاراسیلینگ آنتالیااسکی روی آب در آنتالیاجت اسکی در آنتالیافلای برد در آنتالیارفتینگ آنتالیاجیپ سافاری آنتالیاغواصی در آنتالیاکشتی‌نوردی و گردش با زیردریایی در آنتالیاکشتی‌نوردی و قایق‌سواری در آنتالیاگشت‌وگذار با زیردریایی نمو در آنتالیا پارک های آبی آنتالیا پارک های آبی، بخش مهمی از تفریحات آنتالیا را تشکیل می‌دهند و تنوع درخور توجهی هم دارند. در قسمت‌های مختلف شهر آنتالیا، پارک‌های آبی مختلفی وجود دارند که شما می‌توانید با در نظر گرفتن تفریحات و بازی‌هایی که در این پارک‌ها وجود دارند، مناسب‌ترین پارک را برای خودتان انتخاب کنید. تنها نکته‌ای که باید به آن توجه کنید، این است که معمولاً در فصول سرد سال، این پارک‌ها گزینه‌های خوبی برای تفریح نیستند. آنتالیا، پارک‌های آبی متعددی دارد که از بین آن‌ها به چند پارک آبی مختلف اشاره می‌کنیم و آن‌ها را به اختصار شرح می‌دهیم. لیست بهترین هتل‌های آنتالیا با پارک آبی پارک آبی واترفیل آنتالیا در واترفیل، سرسره‌های مختلفی وجود دارد که گروه‌های سنی متفاوت می‌توانند از آن‌ها استفاده کنند. بنابراین در صورتی که بخواهید با خانواده به این پارک بروید، هیچ محدودیتی برای شما وجود ندارد و می‌توانید برای کودکانتان سرگرمی خوبی را فراهم کنید. از مزیت‌های دیگری که می‌توانید در این پارک از آن بهره‌مند شوید، نوشیدنی‌های غیر الکلی آن است که برای عموم سرو می‌شوند. در نتیجه کودکانتان را با خیالی آسوده به آنجا ببرید و خودتان هم استراحت کنید. در این مجموعه، قسمتی هم برای اجرای نمایش توسط دلفین‌ها وجود دارد. هتل سو در نزدیکی این پارک آبی است که اقامت در آن، ویژگی مثبتی به‌منظور نزدیکی فاصله و...، تلقی می‌شود. پس اگر تور نوروزی آنتالیا را تهیه می‌کنید و دوست دارید از این پارک آبی استفاده کنید، به این نکته هم توجه داشته باشید. هزینه ورودی برای پارک آبی واترفیل، در سایت‌های فروش آنلاین بلیط متفاوت است. در برخی از این سایت‌ها می‌توانید قیمت‌های تخفیف خورده بیابید و در هزینه‌های تهیه بلیط‌تان صرفه‌جویی کنید. ساعت کاری پارک آبی واترفیل آنتالیا: از 09:00 تا 17:00 هزینه ورودی پارک آبی واترفیل آنتالیا بزرگسالان: از حدود 40 یورو کودکان (چهار تا یازده سال): از حدود 20 یورو خردسالان (کمتر از سه سال): رایگان وب‌سایت پارک آبی واترفیل آنتالیا: waterhill.com  موقعیت دقیق پارک آبی واترهیل روی نقشه  نمایی از پارک آبی واترهیل پارک آبی لند آف لجندز سرزمین افسانه‌ها که به دیزنی‌لند آنتالیا هم معروف است، به‌گونه‌ای طراحی شده که شما به محض ورود به آن، انگار وارد دنیای دیگری می‌شوید. قسمت‌های مختلف این پارک آبی و پارک موضوعی باعث شده هر کس که به آن پا می‌گذارد، قطعاٌ با حس رضایت از آن خارج شود و خاطرات خوبی را برای خود ثبت کند. در پارک آبی لند آف لجندز آنتالیا می‌توانید از بیش از 40 سرسره متفاوت استفاده کنید. وجود پارک موضوعی، سینما پنج بعدی، شش استخر، رولر کوستر، امکان دیدن حیوانات و...، سبب شده تا تفریحات این پارک فقط به سرسره‌هایش محدود نشوند. پس با یک برنامه‌ریزی دقیق، می‌توانید چند ساعتی را در این پارک بزرگ بگذرانید و از تفریحات مختلفش استفاده کنید. در این پارک می‌توانید جشن‌هایتان را هم برگزار کنید. کیک‌های 4 نفره 50 دلاری یا کیک‌های 10 نفره 75 دلاری سفارش دهید و جشن بگیرید. حتماً پیش از رفتن به این پارک، از فعال بودن قسمت‌های مختلفش مطلع شوید. با توجه به فصل و شرایط آب‌وهوایی، باز بودن قسمت‌های مختلف را حتماً چک کنید. نکته دیگر در ارتباط با قیمت بلیط‌هاست که با توجه به فصل، متغیر هستند. ما در هر دو حالت، کمترین و بیشترین قیمت‌ها را آورده‌ایم. فراموش نکنید که با اضافه کردن فعالیت‌هایی مانند شنا با دلفین‌ها، قیمت‌ها افزایش می‌یابند. ساعت کاری پارک موضوعی لند آف لجندز آنتالیا: از ساعت 10:00 تا 17:00 هزینه ورودی پارک موضوعی لند آف لجندز آنتالیا بزرگسالان: از حدود 30 دلار کودکان (چهار تا دوازده سال): از حدود 24 دلار خردسالان (کمتر از سه سال): رایگان وب‌سایت پارک موضوعی لند آف لجندز آنتالیا: Landoflegendsthemepark.com معمولاً قیمت‌ها در فصل‌های شلوغ افزایش پیدا می‌کنند. برای مثال قیمت بلیط پارک موضوعی برای بزرگسالان به 80 دلار و برای کودکان به 60 دلار می‌رسد. قیمت بلیط برای کودکان کمتر از سه سال هم رایگان است.  موقعیت دقیق لند آف لجندز روی نقشه  نمایی از لند آف لجندز پارک آبی آکوا آتلانتیس آکوا آتلانتیس در 17 کیلومتری از مرکز شهر آنتالیا واقع شده است. این پارک آبی به کسانی توصیه می‌شود که دنبال هیجان هستند. در آکوا آتلانتیس حدود 15 سرسره آبی وجود دارد و یک پارک موضوعی با موضوع شهر گمشده آتلانتیس هم دارد. در آکوا آتلانتیس می‌توانید از مناظر زیبای جنگل‌ها و ساحل اختصاصی این پارک آبی هم بهره‌مند شوید. در آکوا آتلانتیس، هم از مناظر طبیعی بهره‌مند هستید و هم می‌توانید هم‌زمان تفریح کنید. ساعت کاری پارک آبی آکوا آتلانتیس آنتالیا: از ساعت 09:00 تا 18:00 هزینه ورودی پارک آبی آکوا آتلانتیس آنتالیا بزرگسالان: از حدود 14 دلار کودکان (5 تا 11 سال): از حدود 9 دلار خردسالان (کمتر از 4 سال): رایگان وب‌سایت پارک آبی آکوا آتلانتیس: marmarissuparki.com  موقعیت دقیق پارک آبی آکوا آتلانتیس روی نقشه  آکواآتلانتیس از بهترین مکان‌ها برای تفریحات آبی آنتالیا پارک آبی آکواجوی آکواجوی در منطقه سیده واقع شده که از مناطق گردشگری و جاهای دیدنی آنتالیا است. یکی از کارهای جالب این پارک، نام‌گذاری‌های خاصی است که برای سرسره‌ها انجام داده‌اند. سیاه‌چاله، شاه کبری و چاله فضایی، از جمله نام‌هایی هستند که روی سرسره‌های این پارک آبی گذاشته‌اند. بیشتر این نام‌گذاری‌ها هم به‌نوعی مرتبط با فرم و شکل سرسره هستند. آکواجوی، یک استخر مخصوص به کودکان هم دارد که اگر با خانواده یا فامیل به اینجا می‌روید، می‌توانید کودکانتان را در این بخش سرگرم کنید. ساعت کاری پارک آبی آکواجوی آنتالیا: از ساعت 10:00 تا 17:30 هزینه ورودی پارک آبی آکواجوی آنتالیا بزرگسالان: از حدود 38 دلار کودکان (4 تا 12 سال): از حدود 22 دلار وب‌سایت پارک آبی آکواجوی آنتالیا: Aquajoy.com.tr  موقعیت دقیق آکواجوی روی نقشه  برخی از سرسره‌های آکواجوی ماهیگیری در آنتالیا ماهیگیری از دیگر انواع تفریحات آبی در آنتالیا است. اگر با تور آنتالیا بهمن به این شهر می‌روید، به‌دلیل سرمای هوا، نمی‌توانید بسیاری از تفریحات آبی مانند شنا کردن در سواحل و فعالیت‌هایی نظیر آن را انجام دهید؛ اما ماهیگیری، تفریحی است که خیلی وابسته به دمای هوا نیست و در قسمت‌های مخصوص به این کار می‌توانید از این فعالیت لذت ببرید. امکان ماهیگیری در برخی از سواحل مشخص‌شده آنتالیا، وجود دارد و به همین علت، نیازی به پرداخت پول نیست؛ مگر در قسمت‌هایی ماهیگیری کنید که امکانات ویژه‌ای برای این کار در نظر گرفته باشند. این امکان را هم دارید که در تورهای تفریحی ماهیگیری شرکت کنید که شما را تا اواسط دریا و در منطقه‌هایی پر از ماهی می‌برند تا این فعالیت را انجام دهید. توجه کنید که لوازم مربوط به ماهیگیری را هم می‌توانید از بیشتر سواحل آنتالیا تهیه کنید. قیمت تورهای تفریحی ماهیگیری: شروع از حدود 40 دلار مدت زمان تورهای تفریحی ماهیگیری: از حدود 5 تا 8 ساعت  ماهیگیری از انواع تفریحات آبی آنتالیا تفریحات آبی هیجانی در آنتالیا مهم‌ترین تفریحات آبی آنتالیا را تفریحات آبی هیجانی آن تشکیل می‌دهند. آنتالیا با حدود 650 کیلومتر خط ساحلی، تنوع فراوانی در تفریحات آبی و هیجانی دارد. یکی از عمده جاذبه‌های آنتالیا، فعالیت‌های هیجانی و جذابی است که در سواحل آن پیدا می‌کنید. در ادامه، انواع تفریحات آبی آنتالیا را نام می‌بریم و کمی از آن‌ها را شرح می‌دهیم. اینکه در تور ترکیه آنتالیا بخواهید از چه تفریحی بهره ببرید، با شماست. معمولاً بیشتر تفریحات آبی و هیجانی را در فصولی انجام می‌دهند که دمای هوا گرم‌تر است. پاراسیلینگ آنتالیا در پاراسیلینگ می‌توانید تجربه هیجان‌انگیزی از پرواز روی آب را کسب کنید. در پاراسیلینگ، یک چتر بالای سر شماست تا سرعتتان را کنترل کند و جلیقه‌هایی هم به تن شماست. در حالی که در ارتفاعی بالاتر از سطح آب هستید، قایقی پر قدرت با سرعت بالا شما را می‌کشد. در این حال است که می‌توانید از آن بالا، نمای ساحل و آب و اطرافتان را مشاهده کنید و از هیجان ارتفاع و سرعت لذت ببرید. پاراسیلینگ از یک تا سه نفر ظرفیت دارد. یکی از معروف‌ترین مراکزی که می‌توانید پاراسیلینگ را در آن تجربه کنید، مرکز پاراگلایدینگ ایندرا است. این مرکز به‌طور تخصصی در حوزه پاراگلایدینگ فعالیت می‌کند؛ اما پاراسیلینگ هم از کارهایی است که آن را خیلی حرفه‌ای انجام می‌دهند. محدوده هزینه استفاده از پاراسیلینگ: از 100 دلار محدوده زمانی استفاده از پاراسیلینگ: از 20 دقیقه  موقعیت دقیق مرکز ایندرا روی نقشه  نمونه‌ای از هیجان‌انگیزترین تفریحات آبی آنتالیا اسکی روی آب در آنتالیا از دیگر انواع تفریحات آبی در آنتالیا، اسکی روی آب است. در این تفریح آبی، شما کابلی را می‌گیرید که معمولاً به یک جت اسکی یا یک قایق موتوری پرسرعت متصل است. سپس چوب‌های مخصوص اسکی روی آب را پا می‌کنید و برای اسکی کردن روی آب آماده می‌شوید. اگر به کیش سفر کرده باشید، احتمالا این بازی را میان تفریحات آبی کیش دیده‌اید. «پارک کابل طلایی» یکی از مکان‌هایی است که می‌توانید این فعالیت را در آن انجام دهید. تا زمانی که در آب نیفتاده و در حال اسکی کردن باشید، بیشتر یاد می‌گیرید و عملکرد بهتری پیدا می‌کنید. هزینه استفاده از اسکی روی آب: از حدود 65 دلار مدت زمان استفاده از اسکی روی آب: از حدود 15 دقیقه  انواع تفریحات آبی در آنتالیا، اسکی روی آب جت اسکی در آنتالیا در ورزش جت اسکی، فرمان در دستان شماست. می‌توانید یک جت اسکی کرایه کنید و در مدت زمان مشخصی با آن در آب‌های سواحل آنتالیا چرخ بزنید. سرعت خود را کم یا زیاد کنید و هر طور که می‌خواهید آن را برانید. جت اسکی‌ها برای کشاندن بنانا و همچنین اسکی‌کننده‌های روی آب هم استفاده می‌شوند. پارک ساحلی کنیالتی، جایی است که می‌توانید در آن جت اسکی بگیرید و تجربه استفاده از آن را کسب کنید. در این ساحل می‌توانید تفریحات دیگری هم مانند پاراسیلینگ و شاتل را تجربه کنید. کنیالتی، با ساحل سنگی خود از خاص‌ترین و زیباترین سواحل ترکیه است. اگر کمی ذوق هنری داشته باشید، می‌توانید با سنگ‌های آن اشکال و فرم‌های جالبی بسازید و عکس بگیرید و این چنین، تجربه‌ای به‌یادماندنی را ثبت کنید. هزینه استفاده از جت اسکی: از حدود 50 دلار مدت زمان استفاده از جت اسکی: از حدود 10 دقیقه  موقعیت دقیق ساحل کنیالتی روی نقشه  تجربه هیجان با راندن جت اسکی در آب‌های مدیترانه فلای برد در آنتالیا شاید در نگاه اول، فلای برد خیلی خطرناک به‌نظر برسد؛ اما در واقع این طور نیست. ابتدا به شما آموزش‌های لازم را می‌دهند و سپس می‌توانید با این وسیله، یکی از هیجان‌انگیزترین کارهای عمرتان را تجربه کنید. فلای برد یک تخته است که آب با فشار از آن خارج می‌شود و شما دقیقاً روی این تخته می‌ایستید. کاری که شما می‌کنید، کنترل کردن این تخته است که در نهایت موجب بروز حرکت‌هایی نمایشی می‌شود. هزینه استفاده از فلای برد: از حدود 100 دلار مدت زمان استفاده از فلای برد: از حدود 20 دقیقه  فلای برد از انواع تفریحات آبی آنتالیا رفتینگ آنتالیا اگر هیجان‌انگیزترین تفریح آبی در آنتالیا، رفتینگ نباشد، قطعاٌ یکی از 5 ورزش هیجان‌انگیز آن به شمار می‌رود. با توجه به طبیعتی که این شهر دارد، رفتینگ یکی از جذاب‌ترین تفریحات آبی آنتالیا است. شما به همراه دوستانتان، روی قایق‌های بادی می‌نشینید و به همراه یک یا چند هدایت‌کننده، در مسیر رودخانه‌های خروشان پارو می‌زنید و حرکت می‌کنید. هزینه تورهای رفتینگ: از حدود 20 دلار مدت زمان تورهای رفتینگ: از حدود 8 ساعت  هیجان‌انگیزترین ورزش در میان تفریحات آبی آنتالیا جیپ سافاری آنتالیا حالا اگر می‌خواهید تفریح آبی آنتالیا را ویژه‌تر تجربه کنید، رودخانه‌های خروشان را با عمق کمتر و جوش و خروشی آهسته‌تر تصور کنید. حالا زمینه برای این مهیا است که با اتومبیل‌های جیپ، از این رودخانه‌ها عبور کنید و یکی از جذاب‌ترین هیجان‌ها را تجربه کنید. در آنتالیا تورهایی برای اجرای این برنامه برگزار می‌شوند که می‌توانید در آن‌ها ثبت‌نام کنید و از این هیجان لذت ببرید. هزینه تورهای جیپ سافاری: از حدود 33 دلار مدت زمان تورهای جیپ سافاری: از حدود 2 ساعت  جیپ سافاری در رودخانه غواصی در آنتالیا غواصی از متفاوت‌ترین تفریحات آبی آنتالیا است. با غواصی در آنتالیا می‌توانید تا اعماق دریای مدیترانه را جستجو کنید و از دنیای زیر آب سر دربیاورید. شیرجه زدن به سبک غواص‌ها و شنا کردن در اعماق آب، از کارهای کم‌نظیری هستند که می‌توانید هنگام این فعالیت انجام دهید. غواصی، توسط مؤسسه‌های گوناگونی انجام می‌شود که پیش از انتخاب، باید حتماً از امکانات و خدماتی که به شما می‌دهند، مطلع شوید. محل غواصی، وابسته به توری است که انتخاب می‌کنید. هزینه غواصی در آنتالیا: از حدود 40 دلار مدت زمان غواصی در آنتالیا: از حدود 6 ساعت  تجربه حضور در دنیای زیر آب کشتی‌نوردی و گردش با زیردریایی در آنتالیا مگر می‌شود در جستجوی تفریحات آبی آنتالیا باشید و خبری از کشتی و زیردریایی نباشد؟! برای تکمیل کردن انواع تفریحات آبی در آنتالیا، باید تفریحاتی را که با کشتی و زیردریایی انجام می‌گیرند، اضافه کنیم. این تفریحات را می‌توانیم به دو دسته کلی تقسیم کنیم: تفریحات زیر آب و تفریحات روی آب در آنتالیا. با توجه به نوع برگزاری این تورها، نمی‌توانیم محدودیت زمانی یا فصلی برای آن در نظر بگیریم، پس با خیالی راحت از این تفریح در فصول مختلف لذت ببرید. کشتی‌نوردی و قایق‌سواری در آنتالیا معمولاً تورهای کشتی‌نوردی، برنامه‌های ترکیبی دارند. جشن با فوم، دیدن مناظر و سواحل مختلف و برنامه نهار، از جمله این برنامه‌ها هستند. جدا از کشتی‌نوردی، قایق‌سواری هم از دیگر تفریحات آبی آنتالیا است که می‌توانید آن را انتخاب کنید. قایق‌ها هم در شکل‌ها و ظرفیت‌های متعددند و دست شما برای انتخاب بسیار باز است. هزینه تورهای کشتی‌سواری: از حدود 30 دلار مدت زمان کشتی‌سواری: از حدود 8 ساعت  گشت‌وگذار با تورهای کشتی‌رانی در آب‌های دریای مدیترانه گشت‌وگذار با زیردریایی نمو در آنتالیا اگر می‌خواهید از پنجره، بدون اینکه خیس شوید و هیچ مزاحمی داشته باشید، زیر آب‌های مدیترانه را ببینید، زیردریایی نِمو، بهترین گزینه برای شماست. گشت‌وگذار با این زیردریایی، حدود یک ساعت زمان می‌برد و شما با دنیایی شگرف از اعماق آب‌های آنتالیا آشنا می‌شوید. موجودات دریایی را ببینید و با گیاهان آبزی آشنا شوید و در نهایت، درک عمیق‌تری از دنیای زیر آب کسب کنید. هزینه گشت با زیردریایی نِمو: از حدود 60 دلار مدت زمان زیردریایی نِمو: از حدود یک ساعت  محدوده زیردریایی نمو روی نقشه  زیردریایی نمو برای کشف دنیای زیر آب سخن آخر پس از خواندن این مطلب، انتخاب بین تفریحات آبی آنتالیا برای شما بسیار ساده‌تر می‌شود. اینکه با توجه به سلیقه‌تان و افرادی که همراه دارید، کدام‌یک از تفریحات را انتخاب کنید، باعث می‌شود تا بهتر برنامه‌ریزی کنید. ضمن اینکه با توجه به زمانی که دارید، می‌توانید انواع تفریحات آبی آنتالیا را تجربه کنید. بازه قیمتی برای بودجه‌بندی درست و مدت زمان لازم برای هر کدام از تفریحات آبی آنتالیا، تا حدودی هزینه‌های شما و زمانتان را بهتر مشخص می‌کنند.   تألیف: تیم نویسندگان لست‌سکند
https://lastsecond.ir/blog/10146-persian-restaurants-in-dubai,بهترین رستوران‌های ایرانی در دبی کدامند؟اگر از آن گردشگرانی هستید که میلی به امتحان غذاهای جدید در خارج از کشور ندارید، شکی نیست که پس از اینکه پایتان به دبی رسید، به دنبال رستوران ایرانی در دبی می‌گردید. همه می‌دانیم که دبی یکی از توریستی‌ترین شهرهای خاورمیانه است و تعداد بی‌شماری از گردشگران هر سال به آن سفر می‌کنند. از این رو، پیدا کردن هر نوع غذای جهانی در این شهر کار سختی نیست. از طرفی اگر با تور دبی به این شهر سفر کنید، با کمک گرفتن از اطرافیانتان، می‌توانید شبیه‌ترین غذاها به غذای ایرانی را پیدا کنید. مسافران در برابر خورد و خوراک، رویکردهای مختلفی دارند؛ بعضی عاشق تجربه ذائقه‌های جدید هستند و عده‌ای دیگر طعم غذاهای خودشان را ترجیح می‌دهند و از امتحان کردن غذاهای جدید بیزارند. جزو هر کدام از این دو دسته باشید، رستوران‌های دبی گزینه‌های متناسب با سلیقه شما خواهند داشت؛ ولی پیشنهاد ما به شما این است که در طول سفر سعی کنید غذاهای جدید کشورهای مختلف را امتحان کنید تا طعم‌ سفرتان دلپذیرتر شود. در این متن از مجله گردشگری لست سکند، لیست رستوران های ایرانی در دبی را همراه با آدرس و شماره تماسشان معرفی می‌کنیم.       آنچه در ادامه مطلب خواهید خواند  رستوران شبستان دبیرستوران انار دبیرستوران ایرانی بهار دبیرستوران انیگما دبیرستوران شایان دبیرستوران دانیال دبیرستوران ایران زمین رستوران پارسرستوران آبشاررستوران فارسی رستوران شبستان دبی در نزدیکی نهر دبی و داخل هتل 5 ستاره رادیسون بلو، یکی از بهترین رستوران های ایرانی در دبی، به نام شبستان، دیده می‌شود. این رستوران به طور تخصصی فقط غذاهای ایرانی می‌پزد و در منوی آن، علاوه بر انواع کباب‌ها وخورش‌های معروف‌ ایرانی، غذا، پیش غذا و دسرهای محلی ایرانی هم دیده می‌شود. رستوران شبستان حدود 40 سال است که در دبی غذای ایرانی می‌پزد. اغراق نیست اگر بگوییم در این رستوران، غذاهای ایرانی به قدری خوش‌طعم هستند که حتی در ایران هم مثل آن‌ها را نمی‌یابید. این نکته هم از قلم نیفتد که اگر دنبال یک رستوران ایرانی در دبی با موزیک زنده هستید، در سفرتان به دبی حتما به شبستان سر بزنید؛ چون در این رستوران موسیقی سنتی اجرا می‌شود. ساعت کاری رستوران شبستان: 12:00 تا 23:00 (سه‌شنبه‌ها نیم‌ساعت دیرتر باز می‌شود) شماره تماس رستوران شبستان: 042057033 صفحه اینستاگرام رستوران شبستان: shabestan.dubai@ آدرس رستوران شبستان: نهر دبی، رستوران رادیسون بلو، طبقه دوم  موقعیت رستوران شبستان در دبی  رستوران شبستان؛ از بهترین رستوران های ایرانی در دبی  قسمتی از منوی رستوران ایرانی شبستان  غذای رستوران شبستان دبی رستوران انار دبی یکی از رستوران‌های لوکس و شناخته شده ایرانی در دبی، رستوران انار است که علاوه بر غذاهای لذیذ و با کیفیت، دکوراسیون جذابی هم دارد. در رستوان انار، غذاها به صورت حلال تهیه می‌شوند و برای گیاه‌خواران هم امکان سفارش غذاهای وگن وجود دارد. آشپزان این رستوران، ادعا می‌کنند اصالت غذای ایرانی را تا حدی حفظ می‌کنند که مزه‌های دوران ایران باستان برای مشتریانشان زنده می‌شود. رستوران انار از رستوران‌های لوکس و گران قیمت ایرانی در دبی محسوب می‌شود. انار هم یک رستوران ایرانی در دبی با موزیک زنده است که با شنیدن نوای آلات موسیقی ایرانی در آن، احساس می‌کنید در قلب تهران نشسته‌اید. ساعت کاری رستوران انار دبی: 12:00 تا 23:30 شماره تماس رستوران انار دبی: 043686505  صفحه اینستاگرام رستوران انار: anar.dubai@ آدرس رستوران انار دبی: بازار مدینه الجمیرا، رستوران انار  موقعیت رستوران انار در دبی  رستوران انار از معروف ترین رستوران های ایرانی دبی  قسمتی از منو رستوران انار دبی  غذای رستوران انار دبی رستوران ایرانی بهار دبی رستوران ایرانی بهار در منطقه دبی مارینا، از آن دست رستوران های ایرانی دبی است که نه تنها میان گردشگران ایرانی، بلکه در بین ساکنین بومی دبی و دیگر گردشگران خارجی هم شناخته شده است. رستوران ایرانی بهار، مانند سایر لیست رستوران های ایرانی در دبی که در این مطلب گردآوری شده‌اند، از باکیفیت‌ترین و درجه‌یک‌ترین رستوران‌های ایرانی این شهر به‌شمار می‌رود. رستوران بهار، دو فضای باز و بسته با چشم‌اندازهای زیبایی به مناظر اطراف دارد. از مهم‌ترین ویژگی‌های رستوران ایرانی بهار که نباید ناگفته بماند این است که این رستوران علاوه بر غذای ایرانی، غذای عربی و ایتالیایی هم سرو می‌کند. ساعت‌ کاری رستوران ایرانی بهار دبی: 12:00 تا 1:30 شماره تماس: 042200567 صفحه فیسبوک رستوران بهار: BaharDubai@ آدرس رستوران ایرانی بهار: دبی مارینا، خیابان الثوایب  موقعیت رستوران بهار در دبی   رستوران بهار، از بهترین رستوران ایرانی در دبی  بخشی از منوی رستوران ایرانی بهار   غذای رستوران بهار رستوران انیگما دبی اگر طی سفر خود محدودیتی بابت هزینه‌های سفر و رستوران‌گردی ندارید، انیگما را می‌توان بهترین رستوران ایرانی در دبی نامید؛ چون این رستوران با توجه به قیمت غذا در دبی، کمی گرانتر است. رستورانی که در فضایی با دکوراسیون بسیار لوکس، غذاهای ایرانی باکیفتی را در شیک‌ترین حالت ممکن سرو می‌کند. سرآشپز این رستوران، آقای منصور معماریان است، نخستین آشپز ایرانی که موفق به کسب ستاره میشیلن شده و از معروف‌ترین سرآشپزهای ایرانی است. ساعت کاری رستوران انینگما: 12:00 تا 16:00 و 18:00 تا 23:00 شماره تماس رستوران انیگما: 97145568830+ صفحه اینستاگرام رستوران انیگما: enigmadxb@ آدرس رستوران انیگما دبی: هتل ورساچه دبی    موقعیت رستوران انگیما در دبی   رستوران انیگما، بهترین رستوران ایرانی در دبی  رستوران انگیما در دبی  غذای رستوران انگیما رستوران شایان دبی رستوران شایان یکی دیگر از رستوران‌ های لوکس و درجه یک ایرانی در دبی است که دکوراسیون مناسب و غذاهای بسیار باکیفیتی دارد. قیمت‌های رستوران ایرانی شایان هم اقتصادی نیست و برای یک دست چلوکباب کوبیده باید 100 درهم هزینه کنید. رستوران شایان در سایت تریپ ادوایزر به عنوان یکی از 10 رستوران ایرانی برتر در دبی معرفی شده است و با محبوبیتی که دارد، انتظار می‌رود همیشه در این لیست باقی بماند. ساعت‌ کاری رستوران شایان: 12:00 تا 18:00 شماره تماس رستوران شایان: 97142933000+ آدرس رستوران شایان: دیره الغُرَیر سنتر  موقعیت رستوران شایان در دبی  رستوران شایان از بهترین رستوران های دبی   قسمتی از منو رستوران شایان دبی  غذای رستوران شایان رستوران دانیال دبی رستوران دانیال یکی دیگر از بهترین رستوران های ایرانی در دبی است که برخلاف بسیاری از موارد لیست رستوران های ایرانی در دبی، غذاهایی با قیمت اقتصادی‌تر دارد. رستوران دانیال به صورت بوفه‌ای است و علاوه بر غذاهای ایرانی، برخی از غذاهای محبوب دیگر کشورها هم در آن دیده می‌شود، هرچند غالب غذاهای رستوران دانیال دبی ایرانی است و همه خوراک‌ها به صورت حلال سرو می‌شوند. با این تفاسیر، غذای رستوران دانیال هر چه که باشد با ذائقه ما ایرانی‌ها سازگار است، از این‌رو، در رستوران دانیال اگر غذای عربی، چینی، هندی و دریایی هم سفارش دهید، با رضایت خاطر از رستوران خارج می‌شوید. اگر بعد از ساعت 6 عصر به این رستوران بروید، می‌توانید ماشینتان را در یک پارکینگ رایگان بگذارید. در آخر هم اشاره کنیم که امکان سفارش و رزرو آنلاین در رستوران دانیال دبی فراهم است. ساعت‌ کاری رستوران دانیال دبی: 12:00 تا 00:45 شماره تماس رستوران دانیال: 97143214555+ صفحه اینستاگرام رستوران دانیال: danialrestaurantuae@ آدرس رستوران دانیال: خیابان شیخ زاید، مازایا سنتر  موقعیت رستوران دانیال در دبی  رستوران دانیال از معروف ترین رستوران های ایرانی دبی  قسمتی از منو رستوران دانیال  غذای رستوران دانیال  رستوران ایران زمین اگر عاشق کباب‌های ایرانی هستید و  در عین حال قیمت برایتان مهم است و نمی‌خواهید در دبی مبلغ زیادی برای صرف یک وعده ناهار یا شام خرج کنید، نگاهی به کافه رستوران ایران زمین بیندازید. رستورانی که با قیمت‌های رقابتی نسبت به دیگر رستوران های ایرانی دبی، کیفیت و قیمت مناسبی دارد. کافه رستوران ایران زمین از سال 2003 تا کنون در دبی فعال است و سه شعبه مختلف در این شهر دارد. حال که از مسائل اقتصادی و قیمت ارزان غذا حرف زدیم، بد نیست این را هم بگوییم که با ثبت‌نام در تور اقساطی دبی می‌توانید در برنامه ریزی بودجه سفرتان هم جلو بیفتید. از آن‌جایی که رستوران ایران زمین از نظر کیفیت غذا و خدمات، حرف‌های زیادی برای گفتن دارد، در سال 2009 یک شعبه با وسعت 650 متر مربع تأسیس کرد تا بتواند پاسخگوی نیاز تعداد انبوه سفارش مشتریانش باشد. اما این توسعه به همین جا ختم نشد و در سال 2013 هم یک شعبه دیگر به رستوران ایران زمین اضافه شد که حدود 800 متر مربع فضا داشت. اشاره کنیم که فرقی نمی‌کند به کدام یک از این شعبه‌ها می‌روید، در هر صورت، کیفیت بالایی از غذای ایرانی را تجربه خواهید کرد؛ در این متن نیز ما تنها به آدرس و مشخصات مهم‌ترین شعبه این رستوران بسنده کردیم. جالب است بدانید که این شعبه، به چند جاذبه دبی هم نزدیک است. ساعت‌ کاری رستوران ایران زمین: 9:00 تا 00:00 آدرس رستوران ایران زمین: دبی داون تاون، نزدیکی برج خلیفه و عرب مال شماره تماس رستوران ایران زمین: 97144329661+ صفحه اینستاگرام رستوران ایران زمین: iranzamindubai@ لیست بهترین جاهای دیدنی دبی  موقعیت رستوران ایران زمین در دبی   رستوران ایران زمین، از بزرگ ترین رستوران های ایرانی دبی  بخشی از منوی رستوران ایران زمین  غذای رستوران ایران زمین  رستوران پارس پارس هم یک رستوران ایرانی دبی است که به دلیل شباهت نامش با مورد بعدی لیست، ممکن است اشتباه گرفته‌ شود. از ویژگی‌های مثبت این رستوران، می‌توانیم به امکان رزرو و سفارش آنلاین غذا از سایتش اشاره کنیم؛ اما همان‌طور که انتظار می‌رود، کیفیت غذا و خدمات، اصلی‌ترین دلیل رشد محبوبیت رستوران پارس شده است. رستوران پارس، ضمن برخورداری از یک منوی نسبتاً کامل، قیمت مناسبی دارد. ناگفته نماند، اگر بعد از سر زدن به جاهای دیدنی دبی، می‌خواهید از شارجه هم دیدن کنید، این رستوران یکی از بهترین گزینه‌های پیش‌روی شماست، زیرا فاصله کمی با شارجه دارد. ساعت‌ کاری رستوران پارس: 11:00 تا 23:00 شماره تماس رستوران پارس: 9718004069+  آدرس وبسایت رستوران پارس: parsuae.com آدرس رستوران پارس: خیابان وحیدة در شمال دبی    موقعیت رستوران ایرانی پارس در دبی  رستوران پارس  قسمتی از منوی رستوران پارس  غذای رستوران پارس رستوران آبشار شاید اولین تعریفی که خیلی از ما، از بهترین رستوران ایرانی دبی داریم، در طعم غذای آن خلاصه شود؛ اما نباید فراموش کنیم که فضای شکیل یک رستوران اگر در کنار غذاهای خوشمزه‌اش باشد، محبوبیت آن را دوچندان می‌کند. اولین ویژگی رستوران آبشار که توجه شما را جلب می‌کند، فضای بسیار دلنشین آن است. اما ارزش رستوران آبشار فقط در طراحی زیبایش خلاصه نشده است، بلکه منوی این رستوران یکی از کامل‌ترین منوهای غذای ایرانی در دبی است که به سفارش آنلاین اقلام آن، امکان پذیر است.   اگر با تور دبی نوروز به امارات سفر می‌کنید، ممکن است گرمای هوا کمی برای شما آزاردهنده باشد. بنابراین قبل از رفتن به رستوران های ایرانی در دبی، به امکاناتی مثل سیستم تهویه هوا در آن‌ها توجه داشته باشید تا تجربه غذاخوردن شما از همه نظر، لذت‌بخش باشد. خوشبختانه رستوران‌هایی مثل آبشار، از مدرن‌ترین امکانات این‌چنینی برخوردار هستند و حتی اگر در تابستان مهمان آن‌ها باشید، ذره‌ای بابت گرما اذیت نخواهید شد.  ساعت کاری رستوران آبشار: 12:00 تا 00:00 شماره تماس رستوران آبشار: 043940950 آدرس وبسایت رستوران آبشار: grandabshar.com آدرس رستوران آبشار: جمیرا 3، روبروی مرکز هنرهای اسلامی معراج    موقعیت رستوران ایرانی آبشار در دبی  رستوران آبشار  منوی رستوران آبشار  غذاهای رستوران آبشار  رستوران فارسی آخرین رستوران ایرانی دبی که در این متن به آن اشاره می‌کنیم، رستوران فارسی است که به طور کلی از نظر کیفت غذا، دکوراسیون، برخورد کارکنان، هزینه و... مناسب است. غذای ایرانی در رستوران فارسی بسیار متنوع است و در آن انواع دسر، خورش، کباب و پیش غذاهای مطرح ایرانی پیدا می‌شود. شاید اگر در سطح جهان، از غذای ایرانی بگوییم، همه به یاد کباب بیفتند. رسالت این رستوران معرفی انواع و اقسام غذای ایرانی است، تا مزه آشپزی ایرانی در ذهن گردشگران جهان، فقط به کباب محدود نشود. ساعت کاری رستوران فارسی: 11:30 تا 23:30 شماره تماس رستوران فارسی: 97144539998+ آدرس وبسایت رستوران فارسی: farsi-restaurant.com آدرس شعبه 1 رستوران فارسی: منطقه جمیرا لیک تاورز، ساختمان پارادایس، طبقه 1   موقعیت شعبه 1 رستوران فارسی در دبی  رستوران فارسی، از بهترین رستوران های ایرانی در دبی  منوی رستوران فارسی  غذای رستوران فارسی سخن نهایی همانطور که مشاهده کردید در این مطلب به معرفی شناخته شده‌ترین و بهترین رستوران های ایرانی در دبی پرداختیم. تعداد رستوران‌های ایرانی در دبی، هم از نظر کیفی و هم کمی، پذیرفتنی است و این موضوع با مقایسه بهترین رستوران های ایرانی در ایروان مشخص‌تر می‌شود. اگر با انتخاب رستوران‌های ایرانی به دنبال کمتر کردن هزینه‌هایتان در طول سفر هستید، بدانید که این اتفاق نخواهد افتاد؛ زیرا بعضی از این رستوران‌ها منوهای گرانی دارند. بنابراین برای کمتر کردن هزینه‌های سفر بهتر است از راه‌های دیگری مثل خرید تور دبی ارزان باید استفاده کنید. در آخر اگر تجربه استفاده از غذاهای ایرانی در دبی را داشته‌اید، خوشحال می‌شویم نظرتان را با ما به اشتراک بگذارید و به نظرتان نام کدام رستوران ایرانی در این لیست خالی است؟   تألیف: تیم نویسندگان لست‌سکند
https://lastsecond.ir/blog/5369-photos-of-georgia,عکس‌هایی که شما را به گرجستان می برد!عکس از گرجستان چه اطلاعاتی می‌تواند به شما اضافه کند؟ از آن دسته افرادی هستید که پیش از انتخاب مقصد سفرتان، عکس هایی از آن ببینید و خودتان را آنجا تصور کنید؟ اگر قصد سفر به گرجستان دارید، دیدن عکس های گرجستان باعث می‌شود دیدتان نسبت به مقصد کامل‌تر شود.  از طرف دیگر، با دیدن عکس از برخی کشورها افراد تازه متوجه زیبایی و طبیعت خاص آن کشور می‌شوند در صورتی که در نوشته‌های مربوط به آن مقصد آن‌طور که باید و شاید از جاذبه‌هایش گفته نشده است. کشور گرجستان، یکی از همین مقاصد است، جایی با طبیعت مثال زدنی و جاذبه‌های خاص! در این مطلب از مجله لست سکند، باهم تعدادی عکس از گرجستان و جذابیت‌هایش را می‌بینیم، بنابراین اگر تصمیم به سفر به آن نواحی را دارید و نمی‌دانید که تور گرجستان را خریداری کنید یا کشور دیگری، بهتر است این مطلب و تصاویر دیدنی از کشور گرجستان را از دست ندهید. آنچه در ادامه مطلب خواهید خواند   طبیعت گرجستان، بناهایی بر برفراز کوهستانکاخ گرمیشهر گولبیمنطقه ایمرتیروستای موتسویادبود دوستی روسیه و گرجستانکاختی به توشتیمنطقه اوخاتیروستای اومالوجلوه های زندگی شهر، نمایی از زندگی، تاریخ و صنعت کارتلیس ددایادبود تاریخ گرجستانشهر باتومیساختمان مجلس گرجستان صومعه ژاوریکمپ مهاجران شبکه کابلی شهر چیاتورا  طبیعت گرجستان، بناهایی بر برفراز کوهستان در چند سال اخیر، استفاده از درون‌ها و به پرواز درآوردن دوربین‌های عکاسی برای گرفتن عکس‌های زیبا از نمایی که نمی‌توانیم ببینیم، بیشتر شده است. به همین دلیل، بسیاری از عکس‌های گرجستان به عنوان کشوری با کوه‌های بلند، دره‌های عمیق و بناهای تاریخی عجیب و دیدنی که این روزها به مقصدی مهم برای گردشگران تبدیل شده است، با همین تکنولوژی تهیه شده است. هرچند برای استفاده از این درون‌ها موانع امنیتی هم وجود دارد و در بسیاری نقاط استفاده از آن‌ها ممنوع است؛ اما این باعث نشده برخی از زیباترین نقاط کشور گرجستان، تصاویری با این دوربین‌ها گرفته نشود. در ادامه به سراغ تعدادی از جاهای دیدنی‌ گرجستان در دل طبیعت می‌رویم. کاخ گرمی قلعه و کاخ گرمی (Gremi)، یک بنای مربوط به قرن شانزدهم است که در ایالت کاختی گرجستان واقع شده. اطراف این قلعه و کاخ مناظری زیبا و طبیعتی بکر وجود دارد.  کاخ گرمی یکی از تصاویر گرجستان شهر گولبی عکس از گرجستان در مناظر مه‌آلود به سادگی گرفته نمی‌شود؛ اما در شهر گولبی می‌توانید این تصویر زیبا را به‌ دست بیاورید. تپه‌های سرسبز و بلند در شهر گولبی را در عکس زیر می‌بینید.  گولبی شهری در جنوب غربی گرجستان است. در بالای این تپه، یک کلیسای کوچک به چشم می‌خورد.  عکس کشور گرجستان از محدوده شهر گولبی منطقه ایمرتی منطقه ایمرتی (Imerti) و ستون معروف کاتشخی را در این عکس از گرجستان می‌بینید. بالای این ستون یک راهب گرجی به مدت 24 سال زندگی می‌کرده است. هدف او نزدیک‌تر شدن به خدا بوده. این راهب تمام این مدت از این ستون بلند پایین نیامد و غذای او را داوطلبانی از پایین ستون برای او به بالا می‌فرستادند.  یکی از تصاویر دیدنی از کشور گرجستان از منطقه ایمرتی  روستای موتسو در نزدیکی مرز چچن، منطقه‌ای به نام خاوسورتی قرار دارد که در کوهپایه‌های آن ویرانه‌هایی از روستای موتسو (Mutso) مشاهده می‌شود. این تصویر هم یکی از خاص‌ترین عکس های گرجستان از این منطقه است.  عکس از گرجستان، روستای موتسو یادبود دوستی روسیه و گرجستان یکی دیگر از تصاویر گرجستان که در بسیاری از جاها دیده می‌شود، بنای یادبود دوستی روسیه و گرجستان در نزدیکی گوداریاست. به روی دیوار این بنای یادبود تصاویری مربوط به تاریخ هر دو کشور به تصویر کشیده شده است.  یادبود دوستی روسیه و گرجستان جایی مناسب برای دیدن تصاویر گرجستان در گذر تاریخ کاختی به توشتی از عکس های گرجستان که می‌تواند برای هر کسی زیبا و جذاب باشد، تصویر کاختی به توشتی است. اینجا محلی برای استراحت گردشگران و البته یکی از تفریحات گرجستان برای کوهنوردان محسوب می‌شود. صلیبی در ارتفاع 2826 متری بالای تپه‌ای در مسیر کاختی به توشتی گذاشته شده است، جالب است بدانید بالای این تپه اینترنت Wi-Fi رایگان در دسترس است، علاوه بر آن چشم‌اندازی خارق‌العاده و بی‌نظیر دیده می‌شود.  کوهستان‌های گرجستان منطقه اوخاتی  مه صبحگاهی و کلیسای کوچکی که در مه گم شده است! اینجا منطقه‌ای به نام اوخاتی است. باید بدانید در صورتی که در جست‌وجوی عکس از گرجستان باشید، پیدا کردن چنین تصاویری در طبیعت کوهستانی این کشور چندان کار مشکلی نیست.  مه صبحگاهی در عکس‌های گرجستان روستای اومالو روستای اومالو در پارک ملی توشتی قرار دارد. اینجا مرز بین داغستان و چچن روسیه است. در بالای این تپه‌ها برج‌های مراقبتی باستانی قرار گرفته‌اند که امروز بازدید از آنها ممنوع است؛ اما گاهی باعث تولید قشنگ‌ترین عکس کشور گرجستان می‌شود.  تصاویر دیدنی از کشور گرجستان، روستای اومالو جلوه های زندگی شهر، نمایی از زندگی، تاریخ و صنعت یکی از جذاب ترین بخش های عکاسی، ثبت تصاویری از جلوه های زندگی است. در مورد عکس های گرجستان باید گفت که اگر به عکس های شهری گرجستان نگاهی بیندازید، بیش از هر چیزی متوجه تاثیر فرهنگ و تاریخ، به ویژه تاریخ معاصر، بر زندگی آن‌ها می شویم. به همین دلیل هم در ادامه به سراغ تعدادی از عکس های مربوط به زندگی شهری در گرجستان رفته‌ایم.  کارتلیس ددا مجسمه کارتلیس ددا که به آن «مادر گرجستان» گفته می‌شود در بالای تپه‌ای در پایتخت گرجستان یعنی تفلیس قرار گرفته است و یکی از مهم‌ترین نمادهای شهری تفلیس است. کارتلیس ددا از همه نقاط شهر تفلیس دیده می‌شود و به عنوان یکی از بهترین سوژه های عکس های گرجستان سالانه افراد بسیاری از آن عکاسی می‌کنند.  عکس کارتلیس ددا، مادر گرجستان یادبود تاریخ گرجستان بنای یادبود تاریخ گرجستان (Chronicle of Georgia)، یک بنای بزرگ و یکی از مهم‌ترین جاهای دیدنی تفلیس است که در کنار دریای تفلیس  قرار گرفته است. سازنده این بنا همان شخصی است که مجسمه پتر کبیر را در مسکو ساخته است و پنل های موجود در این بنا، لحظات تاریخی و دیدنی را در تاریخ گرجستان نشان می‌دهد.  عکس بنای یادبود تاریخ کشور، یکی از عکس های گرجستان شهر باتومی  باتومی، دومین شهر بزرگ گرجستان است و اگر در راهنمای سفر به باتومی را خوانده باشید متوجه خواهید شد، بیش از هر چیز به سواحلش شهرت دارد. این عکس کشور گرجستان نشان‌دهنده غروب در سواحل باتومی است. اگر به دنبال ثبت عکس‌های زیبا خاطره‌انگیز در کنار ساحل هستید، باتومی انتخاب خوبی برای علاقه‌مندان به عکاسی است. شهر باتومی در تاریکی شب به زیبایی می درخشد ، این شهر دارای سواحلی زیبا و شب هایی پرشور و هیجان است. همانطور که بالاتر توضیح دادیم باتومی دومین شهر پرطرفدار گرجستان است و بیشتر عکس‌های گرجستان با پس زمینه دریا از این ناحیه است.  ساحل باتومی در غروب  عکس باتومی گرجستان ساختمان مجلس گرجستان  ساختمان مجلس گرجستان در کوتایسی به روی بنای یادبود جنگ جهانی دوم ساخته شده است و جاذبه‌های این کشور حساب می‌شود. گرجستان جزو کشورهایی بوده است که در طی جنگ جهانی دوم آسیب‌های زیادی به آن وارد شده و هزاران نفر از مردمش آواره شدند.  عکس ساختمان مجلس گرجستان صومعه ژاوری تصویری از صبحگاه در صومعه ژواری (Jvari)، این صومعه بر فراز تپه‌ای در کنار رودخانه‌های mktvari و Aragvi واقع شده است و یکی از جاهایی است که اغلب مسافران هنگام سفر به گرجستان و کشف انواع جاذبه‌های این کشور از آن دیدن می‌کنند. این صومعه، تنها به عنوان یک جای تاریخی و مذهبی شناخته نمی‌شود، بلکه حاشیه آن جای خوبی برای استراحت و تفریح خانواده‌هاست.  عکس صومعه ژواری به هنگام صبح کمپ مهاجران  کمپ مهاجران Tserovani، خانه‌های آوارگان جنگی گرجستان و روسیه است که در سال 2008 ساخته شده‌اند. درگیری بین روسیه و گرجستان در سال 2008 اتفاق افتاده است و علت شروع آن، سرکوب استقلال‌طلبان اوستیای جنوبی به دست نیروهای گرجی و حمایت استقلال‌طلبان از سوی روسیه بوده است.  عکس از گرجستان در کمپ‌های پناهجویان شبکه کابلی شهر چیاتورا شهر چیاتورا (Chiatura) یک شبکه از راه‌های کابلی دارد، این تله‌کابین‌ها توسط مهندسان شوروی طراحی شده است که معدنچیان بتوانند به راحتی با استفاده از آن به محل کار خود بروند. ماده‌ای که از این معدن استخراج می‌شود، سنگ و ماسه است. این ناحیه دارای چشمه‌های آب معدنی فراوان برای گردشگران است.  تله کابین چیاتورا که برای معدنچیان طراحی شده است  سخن آخر همیشه قبل از سفر و در زمان بستن کوله و چمدان، دوربین را به عنوان یکی از ضروری‌ترین اقلام سفر در چک لیست سفر فراموش نکنید، ثبت خاطرات و دیدن تصاویر زیبا انگیزه سفر های بعدی شما خواهد بود البته این فقط شروع قصه است و در کنارش، به دست آوردن اطلاعات کافی از هر مقصد و خواندن نظرات مسافران قبلی، راه شما را برای سفرهای جذاب‌تر هموار می‌کند. یکی از راه‌های به دست آوردن اطلاعات در مورد جاهای مختلف به ویژه اگر قصد سفر به گرجستان را دارید خواندن سفرنامه های گرجستان و و صد البته دیدن عکس از گرجستان است. خب دیگر به نظر می رسد وقتش رسیده تا بند کفش هایتان را ببنید و تجربه‌ای نو را رقم بزنید.   تألیف: تیم نویسندگان لست‌سکند
https://lastsecond.ir/blog/10419-road-trip-guide-to-van,سفر زمینی به وان ترکیه چگونه است و چه هزینه ای دارد؟اگر قرار باشد یک سفر زمینی به وان داشته باشید، بدون راهنمای سفر زمینی به وان، کارتان دشوار می‌شود. همزمان با افزایش قیمت سفرهای هوایی به کشور ترکیه و مقاصد توریستی مهم آن، این شهر جذاب و کمتر شناخته شده در نزدیکی مرزهای کشورمان ایران، مورد توجه بسیاری از علاقه‌مندان به سفر قرار گرفته است؛ به‌طوری که حتی بسیاری از «مرزنشینان»، این شهر را برای سفرهای یک یا دو روزه‌شان انتخاب می‌کنند و بسیاری از ساکنان شهرهای دیگر ایران نیز این مقصد را در لیست سفرهایشان دارند. با توجه به اینکه اکنون وان، یکی از محبوب‌ترین مقاصد سفر برای ایرانیان در کشور ترکیه محسوب می‌شود و می‌توان گفت بیشتر گردشگران این شهر، ایرانیانی هستند که با تور وان به صورت زمینی یا با ماشین شخصی به آن سفر می‌کنند، تصمیم بر آن داریم که در این مطلب از لست سکند راهنمای صفر تا صد سفر زمینی به وان را در اختیارتان قرار دهیم. آنچه در ادامه مطلب خواهید خواند  وان کجاست و چرا باید به آن سفر کرد؟انواع سفر زمینی به وان ترکیهبهترین مرز برای رفتن به وان کدام مرز است؟ سفر زمینی به وان ترکیه با تورهای زمینینحوه و هزینه سفر زمینی به وان ترکیه از تهراننحوه و هزینه سفر زمینی به وان ترکیه از تبریزسفر زمینی به وان ترکیه با اتوبوس و وسایل نقیله عمومی مانند ون و تاکسیسفر به وان ترکیه به‌وسیله ماشین شخصی وان کجاست و چرا باید به آن سفر کرد؟ وان شهری عمدتاً کردنشین در شرق استان وان ترکیه است. این شهر در ساحل شرقی دریاچه وان قرار گرفته و به عنوان یک منطقه شهری بزرگ، تاریخ بسیار غنی دارد. این شهر مدرن در فاصله 5 کیلومتری از ساحل دریاچه افسانه‌ای وان واقع شده است. وان را به دلیل زیبایی و مناظر طبیعی اطرافش اغلب «مروارید شرق» می‌نامند. یک ضرب المثل قدیمی ارمنی به همین معنا نیز وجود دارد که می‌گوید: وان در این دنیا، بهشت ​​در آخرت. این عبارت در ترکی به صورت Dünyada Van ،ahirette iman یا «وان برای این دنیا، ایمان برای آخرت» اندکی تغییر یافته است. لیست همه جاهای دیدنی وان ترکیه  همانطور که می‌دانید برای سفر به کشور ترکیه نیاز به گرفتن ویزا و پرداخت هزینه‌هایش را ندارید و به همین دلیل، سفر به این شهر یکی از آسان‌ترین سفرها برای ما ایرانیان است. ضمن اینکه وان، مقصدی بسیار عالی برای افرادی است که علاقه‌مند به خرید و گشت‌و‌گذار در مراکز و خیابان‌های مخصوص به این کار هستند. حراجی های وان، یکی از عوامل جذب گردشگر، به‌خصوص از ایران محسوب می‌شوند و یکی از بهترین فرصت‌های خرید را در اختیار مسافران قرار می‌دهند. این شهر شرقی ترکیه، مملو از مغازه‌های مدرن، پاساژهای بزرگ و رستوران‌ها و کافه‌های متنوع است. در بهترین رستوران های وان می‌توانید طعم غذاهای محلی ترکی را بچشید و در خیابان‌های سرزنده آن تا پاسی از شهر قدم بزنید. به‌طور کلی وان شهری است که در آن هرگز بدون برنامه نخواهید ماند.  دریاچه وان و مناظر اطراف آن انواع سفر زمینی به وان ترکیه همان‌طور که می‌دانید، سفر هوایی به دلیل ماهیتش همیشه یکی از گران‌ترین راه‌های سفر است و بسیاری از افراد به دلیل محدودیت در بودجه سفر، این شیوه را حذف کرده‌اند و سعی بر آن دارند تا در حد ممکن، سفرهای خود را به صورت زمینی انجام دهند. در مورد وان اما کمی موضوع متفاوت‌تر است. برای سفر به وان، پروازی از ایران وجود ندارد یا در اوقات خاصی به صورت محدود برقرار است. بنابراین، تنها راه سفر به این شهر زیبا از طریق زمینی است. البته مسیر زمینی کمی هم زمان‌بر است، اما باید این نکته را نیز در نظر داشت که هزینه های سفر زمینی به وان بسیار اقتصادی و معقول‌تر از سفر به برخی از مقاصد داخلی ایران است. در این قسمت از راهنمای سفر زمینی به وان، به بررسی شیوه‌های سفر می‌پردازیم که به صورت کلی به سه شکل زیر است: سفر به وان با تورهای زمینی و با استفاده از اتوبوس و ون: متداول‌ترین شیوه سفر به وان، رزرو تور از طریق آژانس‌های گردشگری یا استفاده از وسایل حمل‌و‌نقل عمومی یعنی اتوبوس یا تاکسی و ون است. سفر به وان با ماشین شخصی: این شیوه مخصوص کسانی است که علاقه‌مند به سفرهای زمینی هستند و از برنامه خاصی پیروی نمی‌کنند. این سبک مسافران، ترجیح می‌دهند در طول سفر از وسیله نقلیه خود استفاده کنند یا به شهرهای اطراف هم سفر کنند. البته باید خاطرنشان کرد که این شیوه، یکی از سخت‌ترین گزینه‌های موجود برای سفر به وان است.  سفر به وان از طریق قطار: این روش یکی از زمان‌بر‌ترین و البته لذت‌بخش‌ترین روش‌های سفر به وان است. سفر با قطار به وان به طور مستقیم، تا پیش از کرونا برگزار میشد اما اکنون و به صورت موقت، از دسترس مسافران خارج است.   سفر با اتوبوس، یکی از شیوه های سفر زمینی به وان ترکیه بهترین مرز برای رفتن به وان کدام مرز است؟  کشورمان ایران سه مرز مشترک با کشور ترکیه دارد که از طریق آن‌ها می‌توان وارد خاک این کشور شد. این سه مرز بازرگان، سرو و رازی هستند. هر کدام از این مرزها، فاصله متفاوتی با شهر وان دارند که در مطلب فاصله وان با شهرهای ایران کاملا به آن پرداخیتم و در این بخش از راهنمای سفر زمینی به وان هم، مختصر آن‌ها را بررسی می‌کنیم. سفر زمینی به وان ترکیه از طریق مرز رازی - کاپیکوی در خوی: این مرز در آذربایجان غربی و شهر خوی واقع شده است و پرترددترین، نزدیک‌ترین و بهترین مرز زمینی وان به شمار می‌آید. مرز رازی برخلاف دو مرز دیگر، یعنی بازرگان و سرو، محدودیت زمانی دارد و از ساعت 9:00 صبح تا 17:00 فعال است. این مرز 103 کیلومتر، یعنی حدود 1 ساعت و 30 دقیقه تا شهر وان فاصله دارد.  سفر زمینی به وان ترکیه از طریق مرز بازرگان - گوربولاغ در ماکو: مرز بازرگان، مرزی 24 ساعته است و بر خلاف مرز رازی، علاوه بر خودروهای شخصی، امکان عبور ترانزیت‌ها نیز از آن وجود دارد، به همین دلیل، ممکن است این مرز کمی شلوغ‌تر از مرز رازی باشد. فاصله مرز بازرگان تا شهر وان ترکیه در حدود 206 کیلومتر است، یعنی با عبور از این مرز، مسافران با طی زمان تقریبی 2 ساعت و پنجاه دقیقه به شهر وان خواهند رسید.  سفر زمینی به وان ترکیه از طریق مرز سرو - اسندره در شهر ارومیه: این مرز نیز به صورت 24 ساعته فعال است و البته به دلیل موقعیت مکانی‌اش برای کسانی که از استان‌های جنوبی ایران قصد سفر زمینی به وان ترکیه را دارند، مناسب‌تر است. فاصله وان از این مرز در حدود 228 کیلومتر است و مسافران با طی زمانی 3 ساعته به وان می‌رسند.  مرز رازی-کاپیکوی در خوی سفر زمینی به وان ترکیه با تورهای زمینی اکنون به دلیل اینکه اغلب مسافران شهر وان از روش رزرو تورهای وان برای سفر به این شهر اقدام می‌کنند، قصد داریم این روش را در ابتدا بررسی کنیم و اطلاعاتی را در مورد آن در اختیارتان قرار دهیم. همان‌طور که پیشتر اشاره کردیم، تورهای وان معمولا از مرز رازی انجام می‌شوند و این مرز، اصلی‌ترین و بهترین مرز زمینی وان است. نحوه و هزینه سفر زمینی به وان ترکیه از تهران اگر شما از شهر تهران به سمت شهر وان سفر می‌کنید و توری را بابت این موضوع رزرو کرده‌اید، باید خودتان را به ترمینال غرب (آزادی) تهران برسانید. در این پایانه اتوبوس‌های تهران-خوی در انتظار شما خواهند بود. حرکت این اتوبوس‌ها معمولا شب‌ها حدودا بین ساعات 19:00 الی 20:00 از تهران به سمت خوی خواهد بود. شما بابت سوار شدن به این اتوبوس‌ها مبلغی نخواهید پرداخت و بلیط آن‌ها در زمان رزرو تور از طریق آژانس گردشگری در اختیار شما قرار می‌گیرد.  فاصله شهر تهران تا خوی حدود 780 کیلومتر است و طی کردن این مسیر حدود 12 ساعت طول می‌کشد. از ترمینال خوی به وسیله ون یا تاکسی با صرف زمانی حدود یک ساعت و 15 دقیقه به مرز رازی - کاپیکوی خواهید رسید و پس از آن با ارائه مدارک، پرداخت عوارض خروج و بررسی‌های لازم، از مرز رد خواهید شد. باید به این نکته توجه داشته باشید که معمولا مجریان تورها همان ون یا تاکسی را برای ادامه سفر شما از مرز تا وان در نظر می‌گیرند که در ترمینال خوی سوار آن شدید و این ماشین‌ها نیاز به تعویض پلاک و انجام مراحل مربوطه دارند. بنابراین، با توجه به شلوغی مرز در زمان‌های خاص، ممکن است حدود 2 تا 4 ساعت معطل شوید.  پس از انجام مراحل و خروج از مرز رازی، شما وارد خاک ترکیه خواهید شد. در این زمان با اعلام خروج ون یا تاکسی تور مربوطه، به سمت شهر وان حرکت خواهید کرد. طی کردن این مسیر،حدود 1 ساعت و 30 دقیقه زمان خواهد برد. ون‌ها با توجه به تعداد مسافران در مقابل هتل‌های وان توقف خواهند کرد. تمام هزینه های سفر زمینی به وان شما مانند هزینه بلیط اتوبوس رفت و برگشت، هزینه اقامت و هزینه ترانسفر از خوی به وان و برعکس در قیمت تور شما محاسبه خواهد شد و نیازی نیست مبلغی را برای این موارد به صورت جداگانه پرداخت کنید.   مرز رازی - کاپیکوی، بهترین مرز زمینی وان نحوه و هزینه سفر زمینی به وان ترکیه از تبریز مسافرانی که با تور وان از تبریز به این شهر سفر می‌کنند، از طریق اتوبوس که به صورت روزانه در ساعت 7 صبح از تبریز به سمت خوی حرکت می‌کند خود را به خوی، سپس با ون یا تاکسی، به مرز می‌رسانند و باقی مراحل، مانند سفر با تور وان از تهران است. قیمت این تور نسبت به تورهایی که مبدأ آن‌ها تهران است، کمی اقتصادی‌تر درمی‌آید، اما باید به این نکته هم اشاره کنیم که نرخ تورها چه از مبدأ تهران چه از مبدأ تبریز، بسیار به زمان سفر، مدت اقامت و نوع هتل وابسته است. چنانچه تمایل داشته باشید در بهترین هتل‌‎های وان، چه از نظر کیفیت چه از نظر موقعیت، اقامت کنید، طبیعتا هزینه سفر زمینی به وان برای شما افزایش خواهد یافت.  مسیر خوی تا مرز رازی  سفر زمینی به وان ترکیه با اتوبوس و وسایل نقیله عمومی مانند ون و تاکسی اگر سفر شما همراه با تور نیست و فقط با اتوبوس و وسایل حمل‌ونقل عمومی خود را به مرز می‌رسانید، برای تهیه بلیط اتوبوس تهران‌خوی باید هزینه‌ای معادل 200 هزار تومان بپردازید، از ترمینال به وسیله ون یا تاکسی با پرداخت هزینه‌ای متغیر حدود 100 هزار تومان خود را به مرز برسانید و سپس بعد از رسیدن به مرز، مراحل عبور از گیت بازرسی انجام می‌شود، بعد با پرداخت 65 تا 70 لیر ترکیه با استفاده از ون‌های ترکی که در محوطه پارکینگ کاپیکوی وجود دارند می‌توانید خودتان را به شهر وان و هتلتان برسانید. این روش، سریع‌ترین راه سفر به زمینی به شهر وان ترکیه است.  سفر به وان ترکیه به‌وسیله ماشین شخصی این روش از سفر به وان، یکی از هزینه‌برترین و سخت‌ترین روش‌ها است. هر چند پس از طی این مراحل و پرداخت هزینه‌های آن، اختیار سفر به دست خودتان است و رفت‌وآمد در شهر و اطراف آن ساده‌تر می‌شود. اما مراحلی که باید قبل از مراجعه به مرز طی کنید و مشکلات قیمت سوخت در خاک ترکیه، کار را کمی سخت‌تر می‌کند. برای سفر با ماشین شخصی به وان، نیاز دارید مراحل زیر را برای خودروی خود انجام دهید: کاپوتاژ خودرو: یکی از مهمترین مراحل برای سفر با خودرو شخصی به وان، دریافت کاپوتاژ یا مجوز خروج از کشور برای خودروی شخصی است. برای دریافت کاپوتاژ خودرو باید به اداره گمرک مراجعه کنید؛ مراحل اخذ آن نیز صورت مفصل در مطلب جهانگردی با خودرو شخصی توضیح داده شده است. هزینه کاپوتاژ خودرو 800 هزار تا 1 میلیون تومان برآورد شده است.  اخذ گواهینامه و پلاک بین‌المللی: برای این مرحله پس از کاپوتاژ خودرو باید به کانون جهانگردی و اتومبیل‌رانی مراجعه کنید و با طی مراحل و پرداخت هزینه‌ای حدود 265 هزار تومان برای گواهینامه بین‌المللی یک ساله و 750 هزار تومان برای گواهینامه بین‌المللی سه ساله، این مدرک را دریافت کنید. سپس، با ارائه گواهینامه و کاپوتاژ، پلاک بین‌المللی را با مبلغی حدود 800 هزار تومان دریافت کنید. اخذ بیمه شخص ثالت ترکی خودرو: برای سفر با ماشین شخصی در خاک ترکیه، مانند کشورمان ایران نیاز به اخذ بیمه دارید. این بیمه را می‌توانید در شعب بیمه و همچنین مرز، دریافت کنید و معمولا تا 90 روز اعتبار دارد. هزینه بیمه خودرو با توجه به مدت اقامت در ترکیه و نوع خودرو که عوامل تعیین کننده ریسک خودرو هستند، تعیین می‌شود.   عبور خودروهای شخصی از مرز رازی سخن آخر  به‌طور کلی شهر وان، یک مقصد خوب برای سفری زمینی است؛ زیرا از طرق مختلف می‌توان سفری مقرون‌به‌صرفه و کم‌هزینه را در این شهر تجربه کرد. هزینه سفر زمینی به وان یکی از موارد مهمی است که بیشتر گردشگران این شهر، آن را در انتخابشان مدنظر قرار می‌دهند. در این راهنمای سفر زمینی به وان، به این روش‌ها و همچنین هزینه‌ای که برای شما در پی خواهند داشت، اشاره کردیم. سفر زمینی به وان ترکیه از آن تجربه‌هایی است که بعد از بازگشت همیشه در ذهنتان خواهد ماند و شاید به تکرار آن نیز بیندیشید. اگر به سفرهای جاده‌ای علاقه‌مندید، به شما پیشنهاد می‌کنیم سفر به وان را در الویت‌های خود قرار دهید.    تألیف: تیم نویسندگان لست سکند
https://lastsecond.ir/blog/3191-holi-festival,فستیوالی از آواز و رنگ برای استقبال از بهاروقتی صحبت از رسم‌های هند می‌شود، اولین چیزی که به ذهن شما می‌رسد چیست؟ آیا تصوری از جشن رنگ هند دارید؟ دوست دارید همزمان با این جشن، تور هند را بخرید؟ جشن رنگ هند یا همان جشن هولی هند از معروفترین جشن های هند است که با تصور ما از شادی‌های هندی همخوان است که شاید در بسیاری از فیلم‌های بالیوود دیده باشید. این جشن، هر سال نه فقط توسط هندوها، بلکه از طریق بسیاری از هندی تباران در سراسر جهان جشن گرفته می‌شود. حتی اگر بگوییم که هولی بزرگترین جشن در سراسر شبه قاره هند است، بیراه نگفته‌ایم، به همین دلیل هم، تصمیم گرفتیم این بار از جشن رنگ هندوستان برایتان بگوییم، اگر شما هم کنجکاوید تا از جشنی با چاشنی رنگ و صدا و شادی بیشتر بدانید، این مطلب از مجله لست سکند را از دست ندهید. آنچه در ادامه مطلب خواهید خواند  جشن رنگ هند از کجا شروع شد؟جشن رنگ هندوستان چگونه برگزار می‌شود؟تفاوت جشن هولی با دیوالی جشن رنگ هندوستان چه زمانی است؟  جشن هولی هند کجا برگزار می‌شود؟ پیشنهادهایی برای لذت بردن از روز رنگ بازی در هند جشن رنگ هند از کجا شروع شد؟ همان‌طور که می‌دانید، جشن رنگ هند به یکی از قدیمی‌ترین آیین‌های جهان یعنی هندو بازمی‌گردد. طبعا وقتی به سراغ یکی از قدیمی‌ترین آیین‌ها در قدیمی‌ترین کشورهای جهان می‌رویم، باید انتظار داستان‌های اساطیری بسیاری را داشته باشیم. طبق متون سانسکریت، در زمان‌های گذشته هم رنگ بازی در هند انجام می‌شده است؛ اما نه به شیوه امروزی، بلکه مردم با سرنگ‌های بامبو آب‌های رنگی روی هم می‌پاشیدند.  در برخی متون هم آمده است که مردم به معابد کریشنا می‌رفتند و پودرهای قرمز رنگی را بین خانواده و دوستانشان پخش می‌کردند. جشن هولی هند به کریشنا (یکی از خدایان هندو، شاه آرزوها) می‌رسد، این رسم به نشانه پایان زمستان و ظهور بهار و در زمان ماه کامل برگزار می‌شود.  برگزاری جشن هولی هند در یک معبد جشن رنگ هندوستان چگونه برگزار می‌شود؟ هندوان بر این اعتقادند این جشن ‏فرصتی است برای لذت بردن و بهره‌گیری از رنگ‌های فراوان در بهار ‏و ‏وداع با زمستان. در این ‏جشن علاوه بر رنگی کردن یکدیگر به اجرای موسیقی و جشن و پایکوبی نیز می پردازند. هولی ‏از ‏شادترین آیین‌های مردم هند است که در آن همه افراد اعم از زن و مرد و پیر و جوان شرکت می‌کنند و باور دارند که با ‏فرارسیدن فصل بهار بار دیگر روشنایی بر تاریکی و خوبی بر بدی پیروز شده ‏است. ‏‏بنابراین، در این زمان اگر با تور دهلی همراه باشید، صحنه‌های ویژه‌ای خواهید دید. یکی از بزرگترین آداب و رسوم هولی، سست شدن ساختارهای تشریفاتی (کاست) است، که به طور معمول ‏شامل ‏سن، جنس، وضعیت و ‏طبقه‌ اجتماعی می‌شود. هولی شکاف گسترده بین طبقات اجتماعی را می‌بندد و ‏هندوها را به ‏هم نزدیک می‌کند. با هم، غنی و فقیر، زنان و ‏مردان، از حضور یکدیگر در این روز ‏شاد لذت می‌برند. ‏علاوه بر این، هولی سختی‌های هنجارهای اجتماعی را کاهش می‌دهد. ‏هیچ کس ‏انتظار رفتار مودبانه ‏ندارد و در نتیجه، فضا پراز هیجان و شادی است‎.‎ ‏‏ ‏‏  شادی به هنگام رنگ بازی در هند  روال روز اصلی به این صورت است که مردم پودرها و آبهای رنگی به هم پرتاب می‌کنند و پس از غروب آفتاب، نوبت به روشن کردن آتش می‌رسد که به سوزاندن هولیکا یا چحوتی هولی (هولی کوچک) معروف است. بعد از این، دعا خوانده می‌شود. البته بد نیست بدانید که سوزاندن چوب و برگ در شب ماه کامل، صرفا به جشن هولی هند تعلق ندارد و پیش از این هم وجود داشته و مردم با سوزاندن چوب و برگ‌هایی که در زمستان از درختان ریخته است، خبر از زمان رویش دوباره را می‌دهند. در اصل، جشن رنگ هند در دو روز برگزار می‌شود. در روز اول آتشی بزرگ در غروب یا شب هنگام روشن می‌شود؛ اما پیش از آن آتش دیگری هم برپا شده که مردم  تمثالی از هولیکا را با رقص و آواز در وسط آن آتش می گذارند و در ادامه برهمن‌ها هفت بار دور آن طواف می‌کنند. این آتش نمادی از همه شرارت‌های درون آدمیزاد است که می‌سوزد.  سیک های هند نیز هولی را جشن می‌گیرند تفاوت جشن هولی با دیوالی تفاوت جشن هولی با دیوالی در زمان و علت برگزاری آن است. دیوالی هم از جمله اعیاد مهم مردم هند است اما درست در مقابل جشن دیوالی که در آغاز فصل سرما برگزار می‌شود، قرار دارد. در حالی که هولی یک جشن دو روزه است، دیوالی در پنج روز برگزار می‌شود، هرچند که دیوالی را هم مانند هولی می‌توانیم از جاذبه های هند بدانیم اما در دیوالی خبری از پرتاب رنگ نیست بلکه مردم خانه‌هایشان را با روشن کردن شمع و فانوس تزئین می‌کنند و در هر گوشه‌ای بساط آتش بازی به پا می‌شود.  دیوالی یکی‌دیگر از جشن‌های مهم هند  جشن رنگ هندوستان چه زمانی است؟   همان‌طور که گفتیم، جشن هولی هند به منظور وداع با زمستان برگزار می‌شود، بنابراین زمان برگزاری آن هم در اواخر همین فصل است. اگر دقیق‌تر بخواهیم بگوییم، جشن رنگ هند در زمان ماه کامل فالگونا (از فوریه تا مارچ) خواهد بود؛ اما به دلیل اینکه کامل بودن ماه جزو شروط جشن است، زمان برگزاری هم تغییر می‌کند، مثلا در زمستان 1401 (سال جاری) جشن هولی هفدهم اسفندماه خواهد بود. روز جشن هولی به عنوان یک عید اصلی کشور هند تعطیل رسمی است.    عکس جشن رنگ در هند   جشن هولی هند کجا برگزار می‌شود؟ هرچند که جشن رنگ هندوستان جزو اعیاد رسمی این کشور است؛ اما به صورت همگن و یکسان در همه ایالت‌های هند برگزار نمی‌شود. برای دیدن این جشن نیازی نیست حتما به شهرهای مقصد گردشگری هند بروید، در بیشتر ایالت‌های شمالی جشن رنگ هندوستان برگزار می‌شود و حتی اگر با تور آگرا به مثلث طلایی سفر کرده باشید، شانس دیدن رنگ بازی در هند را دارید. برخی مناطق اما دلیل شهرتشان همین جشن است، از جمله ماتورا، ‏ویرینداوان، نانداگوان و براسانا. جالب است بدانید که رنگ بازی در هند به یک کشور محدود نمی شود، کشورهای دیگری هم که جمعیت هندو را در خود جای داده‌اند این مراسم را برگزار می‌کنند مانند نپال و پاکستان. بهترین تفریحات در هند  پیشنهادهایی برای لذت بردن از روز رنگ بازی در هند اگر این شانس را داشتید که در زمان جشن رنگ هندوستان به آن‌جا بروید، از زمان خود استفاده کنید و تمام آن را صرف تهیه عکس جشن رنگ در هند نکنید. در این روز شاد فعالیت‌های جذاب زیادی در سطح هر شهر انجام می‌شود. اگر درست نمی‌دانید که چطور می‌توان از هند لذت برد، به سراغ راهنمای سفر هند بروید. اگر دوست دارید این روز برای همیشه در خاطره شما ثبت شود، خودتان را در فرهنگ هندی غرق کنید و لذت ببرید. در ادامه پیشنهادهایی برای این روز خاص داریم:  به تماشای رقص‌های سنتی هندی بروید. با استفاده از حنای هندی یک طرح جذاب روی پوستتان بکشید. هنگام رنگ بازی در هند، در استفاده از رنگ‌ها خلاق باشید و یک اثر هنری خلق کنید! جلوی اشتهایتان را نگیرید، دنیای از غذاهای هندی مقابلتان صف کشیده است. با همه رنگ‌هایی که می‌بینید به استقبال بهار بروید.  پرتاب رنگ در جشن هولی هند سخن آخر علاوه بر تور نوروز هند که بسیار طرفدار دارد، تاریخ‌های خاص لذت سفر را چند برابر می‌کند، مثل دیدن جشن رنگ هند از نزدیک. شما این شانس را خواهید داشت که چیزی را ببینید که گردشگرانی که در زمان‌های عادی به یک مقصد سر می‌زنند، نمی‌توانند ببینند. شاید حتی عکس‌هایی منحصربه فرد و خاطره‌ای شنیدنی بهترین سوغاتی هند برای اطرافیان شما باشد. جشن هولی هند برای هر کس یک تجربه خاص است، زمانی است که شما می‌توانید مردم هند را فارغ از غم‌ها و چهارچوب‌های سختگیرانه این کشور ببینید، البته اگر در مورد این فرهنگ خاص و پیچیدگی‌های اجتماعشان نمی‌دانید، می‌توانید از سفرنامه های هند کمک بگیرید. در یک کلام باید گفت اگر می‌توانید در زمان جشن هولی در هند باشید به هیچ عنوان این فرصت را از دست ندهید.   تألیف: تیم نویسندگان لست‌سکند
https://lastsecond.ir/blog/7131-istanbuls-top-10-cafes,"ایرانی‌ها در استانبول کجا شب‌نشینی می‌کنند؟استانبول به کافه هایش معروف است، ولی شما بهترین کافه های استانبول را می‌شناسید؟ با توجه به کوتاه بودن بیشتر سفرهای خارجی، پیدا کردن بهترین‌ها قبل از سفر به یک ضرورت تبدیل شده است. بهترین موزه‌ها، بهترین تفرجگاه‌ها، بهترین جاذبه‌های گردشگری و ده‌ها بهترین دیگر. فهرست بهترین‌های استانبول بسیار طولانی است. فهرست بهترین کافه های استانبول هم یکی از این فهرست‌هاست که دانستنش برای بسیاری از مسافران تور استانبول ضروری است. کافه های دنج استانبول سبب می‌شوند حتی اگر علاقه‌ای به خوردن چیزی نداشته باشید، اندکی در آنها بشینید و رفت‌وآمد مردم را تماشا کنید. البته چه چیزی بهتر از قهوه در کنار انواع غذا، کیک‌ها و نوشیدنی‌ها در محیطی زیبا می‌تواند یک سفر را تکمیل کند؟ تعداد کافه ها در استانبول بسیار زیاد است؛ اما در این مطلب از لست سکند تعدادی از بهترین کافه‌ها را از نظر کیفیت خدمات، دکوراسیون و شهرت به شما معرفی می‌کنیم.  آنچه در ادامه مطلب خواهید خواند  کافه حارابه (Harab'be Cafe)کافه اهلی کیف (EHLİ KEYF CAFE)کافه دکان گالاتا (Dükkan Galata)کافه پیک اوی (Peyk Away Coffee)کافه مانداباتماز (Mandabatmaz)کافه رومیست (Cafe Rumist)ولوت کافه بالات (Velvet Cafe, Balat) کافه او ولا (Evvelâ) کافه پویکا (Poika Coffee)کافه آرا (Cafe Ara) کافه حارابه (Harab'be Cafe) کافه حارابه که به عنوان یکی از بهترین کافه های استانبول شناخته می‌شود، مکان خوبی برای صرف قلیان (به ترکی نارگیل)، نوشیدنی، غذا و آب‌میوه‌های خاص است. مکانی بسیار آرام و دنج با دکوراسیونی متفاوت و زیبا، به دور از شلوغی‌های خیابان سلطان احمد. این کافه، در یکی از معروفترین محله های استانبول قرار گرفته و بهترین جا برای کسب آرامش و یک تجربه لذت‌بخش در همهمه شهر شلوغ استانبول به شمار می‌آید و بسیاری از مسافرانی که علاقه‌مند به کافه‌نشینی هستند، آن را به خوبی می‌شناسند. اگر قصد دارید پس از بازدید منطقه سلطان احمد، در کافه‌ای دیدنی استراحت کنید و غذا بخورید، حارابه بهترین انتخاب شما خواهد بود. توجه داشته باشید که به دلیل شلوغی این کافه بهتر است قبل از مراجعه، میزتان را رزرو کنید؛ مخصوصا در اوقات نوروز که تعداد مسافران بیشتر از همیشه است. آدرس کافه حارابه: استانبول، فاتح، علمدار، تجارتخانه، پلاک 48 ساعت کاری کافه حارابه: 10 صبح تا 3 بعد از ظهر امتیاز کافه حارابه در گوگل: 4.9 از 5 امتیاز کافه حارابه در تریپ ادوایزر: 5 از 5  سطح قیمت: ارزان جدیدترین قیمت تورهای نوروز استانبول  موقعیت کافه حارابه  منوی کافه حارابه  کافه حارابه از بهترین کافه های استانبول  دکوراسیون جذاب کافه حارابه کافه اهلی کیف (EHLİ KEYF CAFE) کافه اهلی کیف یکی از بهترین کافه‌های شبه جزیره قدیمی استانبول است. این کافه برای افرادی که به قلیان علاقه دارند، یک مکان مناسب به شمار می‌آید و همچنین محیط دنج و صمیمی‌اش، آن را به یکی از بهترین کافه های استانبول تبدیل کرده است. خدمات عالی و فضای دنج، از امتیازات این کافه است. این مکان همچنین بهترین انتخاب برای صرف یک صبحانه کامل ترکی است و البته اولین چیزی که مورد توجه مراجعه‌کنندگانش قرار می‌گیرد، قیمت مقرون‌به‌صرفه منوی آن است. آدرس کافه اهلی کیف: استانبول، فاتح، هجاپاشا، خیابان هجا پاشا حمامی ساعت کاری کافه اهلی کیف: 12 ظهر تا 12 شب  امتیاز کافه اهلی کیف در گوگل: 4.9 از 5 امتیاز کافه اهلی کیف در استانبول: 5 از 5 سطح قیمت: متوسط  موقعیت کافه اهلی کیف  کافه اهلی کیف از بهترین کافه‌ های استانبول  نمای کافه اهلی کیف کافه دکان گالاتا (Dükkan Galata) کافه دکان گالاتا یکی از کافه های دنج استانبول است که در آن می‌توانید بهترین صبحانه‌ ترکی شهر را تجربه کنید. یکی از ویژگی‌های کافه دکان این است که در 100 متری برج گالاتا و در نزدیکی خیابان استقلال، خیابان کافه های استانبول، قرار دارد. بنابراین در زمان بازدید از این برج که یکی از مهم‌ترین جاهای دیدنی استانبول است، می‌توانید به این کافه مراجعه و کمی استراحت کنید. غذاها و میان‌وعده‌های خوشمزه و کارکنان خوش برخورد، از ویژگی‌های این کافه پرطرفدار است. آدرس کافه دکان گالاتا: استانبول، بی اوگلو، معیدزاده، خیابان تاتار بی، پلاک 15 ساعت کاری کافه دکان گالاتا: 8:30 صبح تا 6:30 بعد از ظهر امتیاز کافه دکان گالاتا در گوگل: 4.7 از 5 امتیاز کافه دکان گالاتا در تریپ ادوایزر: 5 از 5  سطح قیمت: متوسط  لیست جاهای دیدنی مهم استانبول  موقعیت کافه دکان گالاتا  کافه دکان گالاتا از بهترین کافه‌ های استانبول  غذای معروف کافه دکان کافه پیک اوی (Peyk Away Coffee) پیک اوی کافه به عنوان یکی از بهترین کافه‌ های استانبول شناخته می‌شود. پیک اوی، یکی از کافه های دنج استانبول است که در آن، نه تنها نوشیدن بهترین قهوه‌ها را تجربه خواهید کرد، بلکه خدماتی فراتر از حد انتظارتان را هم دریافت می‌کنید. علاوه بر این‌ها، منوی کافه پیک اوی قیمت بسیار رقابتی دارد و بسیار کمتر از قیمت استاندارد یک قهوه در شهر بزرگ استانبول است. اگر به دنبال یک کافی شاپ روباز و مجهز با قهوه‌های با کیفیت و استاندارد در منطقه گلدن هورن یا شاخ طلایی استانبول می‌گردید، حتما به این کافه سر بزنید. آدرس کافه پیک اوی: استانبول، فاتح، بینبیر دیرک، خیابان پیکخانه پلاک 10 ساعت کاری کافه پیک اوی: 9 صبح تا 7 بعد از ظهر امتیاز کافه پیک اوی در گوگل: 4.7 از 5 امتیاز کافه پیک اوی در تریپ ادوایزر: 5 از 5 سطح قیمت: متوسط  موقعیت کافه پیک اوی  کافه پیک اوی از کافه‌های خوب استانبول  کافه پیک اوی کافه مانداباتماز (Mandabatmaz) کافه مانداباتماز یکی از بهترین کافه های استانبول برای نوشیدن قهوه و چای باکیفیت است. این کافه ساده اما دوست‌داشتنی، در میان گردشگران شهر استانبول محبوبیت بسیاری کسب کرده است. این کافه، منوی بسیار ساده‌ای نیز دارد و البته گزینه‌های متنوعی برای میان وعده در آن دیده نمی‌شود. کافه مانداباتماز، یکی از بهترین مکان‌ها برای تجربه یک قهوه ترک بی‌نظیر است. در نزدیکی خیابان توریستی استقلال که خیابان کافه های استانبول محسوب می‌شود، این کافه می‌تواند تجربه بی‌نظیری را پس از یک پیاده‌روی خسته‌کننده، رقم بزند.  آدرس کافه مانداباتماز: استانبول، بی اوگلو، آسمالی مسجیت، اولیویا، پلاک 1 ساعت کاری کافه مانداباتماز: 9:30 صبح تا 12:00 شب امتیاز کافه مانداباتماز در گوگل: 4.6 از 5 امتیاز کافه مانداباتماز در تریپ ادوایزر: 4.5 از 5 سطح قیمت: ارزان   موقعیت کافه مانداباتماز  کافه مانداباتماز از بهترین کافه های استانبول  کافه مانداباتماز از بهترین مکان‌ها برای نوشیدن یک قهوه ترک کافه رومیست (Cafe Rumist) کافه رومیست در کنار کاخ توپکاپی و ایاصوفیه قرار دارد و منوی گیاهی گسترده‌ای را در اختیار افراد گیاه‌خوار قرار می‌دهد. این کافه علاوه بر میزبانی فوق‌العاده، غذاهای ترکی بی‌نظیری را سرو می‌کند و از نظر تنوع غذایی بسیار غنی است. در این کافه می‌توانید از ضیافتی بی‌نظیر زیر درخشش لامپ‌های زیبا و سنتی ترکی با صندلی‌های راحت در فضای باز و بسته لذت ببرید. به همین دلیل کافه رومیست از محبوبترین کافه های شبانه استانبول نیز محسوب می‌شود. قیمت‌های منوی کافه رومیست بسیار منصفانه و معقول است و این موضوع کافه رومیست را در لیست بهترین کافه های استانبول قرار داده است.  آدرس کافه رومیست: استانبول، فاتح، سلطان احمد، خیابان آکبییین، پلاک 5 ساعت کاری کافه رومیست: 8 صبح تا 1 بامداد امتیاز کافه رومیست در گوگل: 4.6 از 5 امتیاز کافه رومیست در تریپ ادوایزر: 4.5 از 5 سطح قیمت: متوسط  موقعیت کلافه رومیست  منو کافه رومیست استانبول  کافه رومیست در استانبول  کافه رومیست از بهترین کافه های استانبول ولوت کافه بالات (Velvet Cafe, Balat)  ولوت کافه، بهترین مکان برای نوشیدن قهوه یا چای و صرف میان‌وعده‌های متنوع در منطقه بالات استانبول است. غذاهای این کافه، فوق‌العاده و تازه است. صبحانه کامل ترکی کافه ولوت می‌تواند تجربه‌ای بی‌نظیر را برای مشتریان به ارمغان آورد. طبق نظر مراجعه کنندگان، کارکنان ولوت کافه، مودب، صمیمی و حرفه‌ای هستند. دکور گرم و دلنشین به سبک قدیمی آن، بسیاری از گردشگران را جذب خود می‌کند و آن را در لیست بهترین کافه های استانبول قرار می‌دهد.  آدرس ولوت کافه: استانبول، بالات، فاتح، کوچه چیمن، پلاک 8 ساعت کاری ولوت کافه: دوشنبه‌ها تعطیل، سه‌شنبه‌ها 10 صبح تا 7 بعدازظهر، باقی روزها 9:30 صبح تا 7 بعدازظهر امتیاز ولوت کافه در گوگل: 4.6 از 5 امتیاز ولوت کافه در تریپ ادوایزر: 4.5 از 5 سطح قیمت: متوسط  موقعیت ولوت کافه  منوی کافه ولوت  کافه ولوت منطقه بالات  کافه ولوت از بهترین کافه های استانبول کافه او ولا (Evvelâ)  کافه اوولا یکی از کافه های دنج استانبول است که البته طرفداران زیادی دارد، به همین دلیل اغلب اوقات برای یافتن یک میز باید مدتی را منتظر بمانید. این کافه، یک شیرینی فروشی کوچک با انواع متنوعی از شکلات‌ها است و یک مکان عالی برای صرف قهوه و چای محسوب می‌شود. جایی که با خدمات بی‌عیب و نقصش پذیرای گردشگران شهر استانبول است. اگر مایلید میان مردم محلی تجربه‌ای فوق‌العاده در یکی از بهترین کافه های استانبول به دست آورید، حتما سری به کافه او ولا بزنید.  آدرس کافه او ولا: استانبول، فاتح، کوچه هجا پاشا، پلاک 5 B ساعت کاری کافه او ولا: 8 صبح تا 11:30 شب امتیاز کافه او ولا در گوگل: 4.6 از 5 امتیاز کافه او ولا در تریپ ادوایزر: 5 از 5 سطح قیمت: متوسط  موقعت کافه او ولا  منو کافه او ولا  کافه او ولا از بهترین کافه های استانبول  کافه او ولا کافه پویکا (Poika Coffee) یکی از بهترین کافه های استانبول که مورد توجه توریست‌های این شهر قرار گرفته، کافه پویکا است. این کافه یکی از مکان‌هایی است که در آن می‌توانید یک صبحانه کامل و لذت‌بخش را تجربه کنید. به دلیل وجود اینترنت پر سرعت، محلی مناسبی برای کار با لپ‌تاپ یا وقت گذرانی هم محسوب می‌شود. دکور کافه پویکا فراتر از زیبا است و قهوه آن بسیار خوشمزه و حرفه‌ای است. اگر در منطقه فاتح در حال گشت و گذار هستید، برای صرف یک میان وعده به کافه پویکا سری بزنید. طبق گفته مشتریان وفادار آن، هرگز پشیمان نخواهید شد.  آدرس کافه پویکا: استانبول، فاتح، علمدار، خیابان حاجی تحسین بی، پلاک 7A ساعت کاری کافه پویکا: 8 صبح تا 10 شب امتیاز کافه پویکا در گوگل: 4.5 از 5 امتیاز کافه پویکا در تریپ ادوایزر: 5 از 5  سطح قیمت: ارزان  موقعیت کافه پویکا  منو کافه پویکا  کافه پویکا در استانبول  کافه پویکا از بهترین کافه های استانبول کافه آرا (Cafe Ara) کافه آرا استانبول به دلیل غذاهای خوشمزه و خدمات سریعش شهرت پیدا کرده است. هر کسی که از محله Ara Guler رد شده باشد حداقل یک بار به کافه آرا مراجعه کرده است. بسیاری از توریست‌ها و محلی‌های استانبول شکلات تند مکزیکی این کافه را می‌شناسند. صاحب این کافه عکاس معروف ساکن استانبول آرا گولر است که در سن ۹۰ سالگی فوت کرد. عکس‌های آرا گولر داخل این کافه را تزیین کرده‌اند. این کافه نیز یکی از بهترین کافه‌ های استانبول محسوب می‌شود. آدرس کافه آرا: استانبول، بی اوگلو، توم توم، خیابان آرا گولر، پلاک 2 ساعت کاری کافه آرا: 9 صبح تا 11:30 شب امتیاز کافه آرا در گوگل: 4.4 از 5 امتیاز کافه آرا در تریپ ادوایزر: 4.5 از 5 سطح قیمت: متوسط  موقعیت کافه آرا  منو کافه آرا استانبول  کافه آرا استانبول  کافه آرا از بهترین کافه های استانبول سخن آخر کافه گردی در استانبول یکی از تفریحاتی است که اکثر مسافران استانبول، آن را در برنامه سفر خود قرار می‌دهند، مخصوصا اگر در فصل‌های سرد مثل تور استانبول بهمن، راهی این شهر شوید. از کافه‌های خیابان استقلال گرفته تا کافه های ساحلی استانبول، این شهر مملو از انواع و اقسام این مکان‌های محبوب است. برخی از این کافه‌ها به قدری دنج طراحی شده‌اند که اصلا دوست ندارید از آن‌ها خارج شوید و شاید بارها در زمان سفرتان به آن‌ها سری بزنید. در این مطلب، سعی کردیم تعدادی از بهترین کافه های استانبول را معرفی کنیم. البته با وجود تورم در این کشور بهتر است برای برنامه‌ریزی دقیق‌تر سفر خود، از قیمت غذا در ترکیه و برخی از خوراکی‌های این کافه‌ها مطلع شوید.   تألیف: تیم نویسندگان لست‌سکند"
https://lastsecond.ir/blog/6589-the-9-best-festivals-in-armenia,شادترین و پرطرفدارترین فستیوال های ارمنستان! +تصاویر شرکت در فستیوال های ارمنستان یکی از بهترین روش‌ها برای تجربه سنت و فرهنگ این کشور و یکی شدن با مردم آن است؛ زیرا در چنین مراسمی، اصلی‌ترین جلوه تاریخ و هنر این کشور را خواهید دید. تنها کاری که برای شرکت در جشن‌های ارمنستان لازم است انجام دهید، تنظیم کردن زمان سفرتان با تقویم جشنواره های ارمنستان است. خوشبختانه در هر موقع از سال، تور ارمنستان به راه است و شکار جشنواره های ارمنستان در تقویم تورها، کار سختی نیست. در این مطلب از لست‌سکند، قرار است شما را با 10 فستیوال برتر در ارمنستان آشنا کنیم. ویژگی مثبت جشنواره‌هایی که معرفی می‌کنیم این است که جنبه‌های مختلفی از این کشور را دربرمی‌گیرند. به همین دلیل، فرقی نمی‌کند چه سلیقه‌ای دارید و همسفران شما چه کسانی هستند؛ در هر صورت مناسب‌ترین فستیوال ارمنستان 2023 را خواهید یافت. آنچه در ادامه مطلب خواهید خواند  1. فستیوال روز جاز ایروان (Jazz day in Yerevan)2. جشنواره دلمه (Dolma Festival)3. فستیوال گاتا در ارمنستان (Gata festival)4. فستیوال کباب در ارمنستان (Barbecue festival)5. فستیوال وارداوار (The Vardavar Festival)6. فستیوال شاتوت سایونیک (The Syunik Mulberry Festival)7. فستیوال زردآلو طلایی (Golden Apricot Festival)8. جشنواره رنگ ایروان (Yerevan Color Run)9. فستیوال تاراز (Taraz Festival)10. فستیوال بالن ارمنستان (Balloon Festival) 1. فستیوال روز جاز ایروان (Jazz day in Yerevan) اگر به موسیقی جاز علاقه دارید، باید خاطرنشان کنیم که فستیوال جاز ایروان، نزدیک‌ترین رویداد این موسیقی جذاب به کشور ما است و با شرکت در آن، سفر شما چندین برابر لذت‌بخش‌تر خواهد شد. اگر هم به موسیقی جاز علاقه ندارید، کافیست از فستیوال جاز ارمنستان گذری مختصر کنید تا نظرتان در مورد جاز عوض شود. خلاصه بگوییم، روز جاز ایروان، بهترین فستیوال موسیقی ارمنستان است؛ زیرا در این فستیوال بین‌المللی، نابغه‌های جاز ارمنستان و سراسر جهان گردهم می‌آیند تا برای مسافران ثانیه‌های خوشی رقم بزنند. بد نیست این را هم بگوییم که به دلیل تشابه فرهنگی ایران و ارمنستان در شروع بهار، جشن‌های نوروزی مختلفی در ارمنستان داریم. به غیر از این فستیوال موسیقی ارمنستان، برنامه‌های متنوع موسیقی دیگری هم هنگام نوروز برگزار می‌شود. قبل از شرکت در این جشنواره، آمادگی سرمای هوا را داشته باشید؛ زیرا این فستیوال در یک فضای روباز برگزار می‌شود. چون، سرمای ارمنستان، گاه در نیمه اول بهار هم حس می‌شود.  یکی از بهترین فرصت‌ها برای شرکت در فستیوال های ارمنستان، شرکت در تور ارمنستان نوروز است. تاریخ برگزاری فستیوال جاز ایروان: 30 آوریل (10 اردیبهشت) محل برگزاری فستیوال جاز ایروان: مجموعه کاسکاد ایروان به‌روزترین قیمت تورهای نوروز ارمنستان  فستیوال موسیقی ارمنستان 2. جشنواره دلمه (Dolma Festival) حدود یک ماه بعد از معروف‌ترین فستیوال موسیقی ارمنستان، جشنواره دلمه ارمنستان از راه می‌رسد. پیدا کردن یک ایرانی که غذای دلمه برگ مو را نخورده باشد، تقریباً محال ممکن است. خاستگاه این غذای سنتی ایرانی در نواحی شمال غربی است و به دلیل نزدیکی این نواحی با ارمنستان، رفته‌رفته دلمه برگ مو در ارمنستان هم ریشه دوانده و سرانجام به یکی از غذاهای معروف ارمنستان تبدیل شده است. اگر به این غذا علاقه دارید و می‌خواهید انواع مختلفش را امتحان کنید، ساعت سفرتان را با جشنواره دلمه ارمنستان کوک کنید. در این فستیوال، می‌توانید بیش از 60 نوع دلمه را امتحان کنید و روش پختش را یاد بگیرید. این فستیوال تا به حال 11 بار برگزار شده است و یکی از خوش‌سابقه‌ترین فستیوال های ارمنستان است. تاریخ برگزاری جشنواره دلمه: 23 می (2 خرداد) محل برگزاری جشنواره دلمه: شهر آرماویر ارمنستان و روستای هنابت در استان آراگاتسوتن  دلمه، از بهترین جشنواره های ارمنستان 3. فستیوال گاتا در ارمنستان (Gata festival) در فصل پاییز، اهالی روستای خاچیک ارمنستان فستیوالی برپا می‌کنند که در آن یکی از خوشمزه‌ترین خوراکی‌های ارمنی سرو می‌شود. نام این غذا گاتا است. در این فستیوال شما لحظه‌به‌لحظه مراحل تهیه گاتا را تماشا خواهید کرد و در نهایت می‌توانید خوش‌طعم‌ترین انواع این شیرینی را امتحان کنید. یکی از جالب‌ترین قسمت‌های این مراسم، تهیه بزرگ‌ترین شیرینی گاتا در جهان است که در نهایت بین شرکت‌کنندگان تقسیم می‌شود. چاشنی اصلی فستیوال گاتا موسیقی و رقص محلی مردم ارمنستان است که هر گردشگری را دست به دوربین می‌کند.   تاریخ برگزاری فستیوال گاتا: پاییز (معمولاً اواسط ماه سپتامبر) محل برگزاری فستیوال گاتا: روستای خاچیک ارمنستان  فستیوال گاتا در ارمنستان 4. فستیوال کباب در ارمنستان (Barbecue festival) غیر از جشنواره دلمه ارمنستان و فستیوال گاتا، فستیوال کباب نیز یکی از بهترین فستیوال های ارمنستان در زمینه آشپزی و غذا است. خوروواتس یکی از غذاهای خوشمزه سنتی و از معروفترین غذاهای ارمنستان است که تقریباً در هر رستوران و خانه‌ای از این کشور پیدا می‌شود. اما اگر دنبال خوشمزه‌ترین خوروواتس هستید، این فستیوال ارمنستان 2023 را از دست ندهید، زیرا آشپزان ارمنی تمام هنرشان را برای جشنواره کباب به‌کار می‌گیرند. از آن‌جایی که در فستیوال کباب رقابت‌های آشپزی هم داریم، شرکت‌کنندگان از انواع گوشت، سبزیجات و میوه‌ها هم استفاده می‌کنند. این را هم اضافه کنیم که فستیوال کباب ارمنستان مثل بسیاری از جشنواره های ارمنستان، با موسیقی سنتی و رقص همراه است. تاریخ برگزاری فستیوال کباب ارمنستان: ماه آگوست (مرداد ماه) محل برگزاری فستیوال کباب ارمنستان: شهر آختالا در استان لوری  فستیوال کباب ارمنستان 5. فستیوال وارداوار (The Vardavar Festival) وارداوار یک فستیوال آب بازی ارمنستان است که ریشه در دوران باستان و «الهه آستقیک» این کشور دارد. آستقیک را به نام الهه آب می‌شناسند؛ الهه‌ای که موجب باروری، عشق و فراوانی می‌شد. «وارداوار» در لغت، به معنای آب ریختن روی دیگران است. برای شرکت در وارداوار، کافیست یک سطل آب بردارید و در خیابان های ارمنستان، به سراغ کسانی بروید که در حال خیس کردن همدیگر هستند. اگر این بازی را شروع کنید، امکان ندارد با لباس‌های خشک به هتل برگردید. به لطف عکس‌ها و ویدیوهای پر انرژی این فستیوال، بسیاری از گردشگران، سفر ارمنستان را برای تیرماه کنار می‌گذارند که در کنار تجربه تفریحات ارمنستان در تابستان، یکی از بهترین فستیوال‌های این کشور را هم تجربه کنند. تاریخ برگزاری فستیوال وارداوار: 24 جولای (16 تیر) محل برگزاری فستیوال وارداوار: سراسر ارمنستان (خصوصاً در اطراف دریاچه سوان و میدان جمهوری)  فستیوال آب بازی ارمنستان  6. فستیوال شاتوت سایونیک (The Syunik Mulberry Festival) توت، شاتوت و تمشک از میوه‌های محبوب ارمنستان هستند که در یکی از فستیوال های ارمنستان قرار است بهترین طعم فراورده‌هاشان را تجربه کنید. این فستیوال در استان سیونیک که با ایران هم‌مرز است، به راه میفتد. هر سال با فرارسیدن فصل تابستان جمعیت زیادی از نقاط مختلف ارمنستان به روستای استون هنج می‌آیند تا از محلی‌های آنجا روش استفاده از شاهتوت را از یاد بگیرند، با شرکت در این فسیتوال شما انواع مربا، شیره، غذا، نوشیدنی و میان‌وعده‌های ارمنی را می‌آموزید.  اما در میان همه این‌ها، به شما پیشنهاد می‌کنیم در این فستیوال طرز تهیه شربت دوشاب را یاد بگیرید. شربت دوشاب یک مایع شیرین است که خاصیت درمانی دارد و برای رفع سرفه بسیار مفید است. شرکت در این فستیوال رایگان است، اما برای خرید محصولات، پول کافی را فراموش نکنید. علاوه بر خرید، آموزش و تماشای طبیعت ارمنستان، فستیوال شاتوت هم مثل تمام فستیوال های ارمنستان پر از مراسم رقص و موسیقی محلی است. تاریخ برگزاری فستیوال شاتوت سایونیک: 7 جولای (16 تیر) محل برگزاری فستیوال شاتوت سایونیک: استان سیونیک، جاده ابریشم  فستیوال شاتوت ارمنستان 7. فستیوال زردآلو طلایی (Golden Apricot Festival) یکی از ویژگی‌های مثبت جشنواره های ارمنستان این است که زمینه‌های هنری، علمی، تاریخ و تفریحی بسیاری را تحت پوشش قرار می‌دهند. مثلاً زردآلو طلایی یک فستیوال بین‌المللی سینما است که در سال 2004، خود را در لیست فستیوال های ارمنستان جای داد و هر سال کارگردانان و علاقه‌مندان سینما را از سراسر جهان، به ارمنستان می‌کشاند. بد نیست اشاره کنیم که سینمای ایران بارها در این فستیوال خوش درخشیده است. اگر می‌خواهید در این فستیوال ارمنستان 2023 شرکت کنید، باید بدانید که روز دقیق برگزاری این فستیوال ممکن است تغییر کند؛ پس سعی کنید قبل از شرکت، از آخرین اخبار مطلع باشید. تاریخ برگزاری فستیوال زردآلو طلایی: ماه جولای (تیرماه) محل برگزاری فستیوال زردآلو طلایی: ایروان  فستیوال زردآلو طلایی ارمنستان 8. جشنواره رنگ ایروان (Yerevan Color Run) جشنواره رنگ ایروان هم مثل فستیوال آب بازی ارمنستان، یک مراسم هیجان‌انگیز است. در این فستیوال جمعیتی از افراد، در سن‌های مختلف، شروع به دویدن در یک مسیر 5 کیلومتری می‌کنند و در طول این گردهمایی ورزشی‌تفریحی، به سوی هم رنگ می‌پاشند. پس از پایان مسیر، به سه نفر از مردان و سه نفر از زنانی که زودتر از همه به خط پایان می‌رسند، جایزه می‌دهند. هیچ لباسی در  این فستیوال از رنگی شدن در امان نمی‌ماند؛ همه آنقدر رنگ عوض می‌کنند که حتی خودشان را جلوی آینه نمی‌شناسند. جشنواره رنگ ایروان حدود 8 سال است که برپا می‌شود و در این مدت آن قدر خاطره خوش آفریده است که همه برای فرارسیدن آن روزشماری می‌کنند. تاریخ برگزاری جشنواره رنگ ایروان: معمولاً ماه ژوئن (تابستان) محل برگزاری جشنواره ایروان: یکی از مراکز خرید ایروان  جشنواره رنگ ایروان 9. فستیوال تاراز (Taraz Festival) هرسال در قلب ایروان، یکی از فرهنگی‌ترین فستیوال های ارمنستان برگزار می‌شود که به بهترین شکل ممکن شما را با لباس‌های رنگارنگ ارمنی آشنا می‌کند. فستیوال تاراز در دو بخش انجام می‌شود: 1. بخش نمایشگاه که در آن امکان خرید آخرین مدل‌های لباس ارمنی و لباس‌های محلی این کشور را دارید؛ 2. اجرای مراسم مختلفی که با لباس‌های محلی و موسیقی ارمنستان همراه است. یکی از ویژگی‌های مهم این فستیوال، ترکیب دنیای مدرن و سنت‌های ارمنستان است؛ به طوری که عناصر پوشش سنتی در ارمنستان با جدیدترین مدل‌های لباس تلفیق می‌شوند.     تاریخ برگزاری فستیوال تاراز در ارمنستان: 4 آگوست (13 مرداد) محل برگزاری فستیوال تاراز: مرکز شهر ایروان  فستیوال تاراز ارمنستان 10. فستیوال بالن ارمنستان (Balloon Festival) در سالگرد سه هزارساله شدن ایروان، شورای این شهر تصمیم گرفت یکی از فستیوال های ارمنستان را به تماشای ایروان اختصاص دهد. هر سال، این فستیوال در میدان جمهوری ارمنستان بالن‌هایی را به پرواز در می‌آورد تا شهروندان این کشور به همراه گردشگران، بتوانند چشم‌انداز شهر را از دید پرندگان تماشا کنند. همچنین در روزهای بعد از شروع فستیوال، بالن‌ها به گارنی می‌روند تا گردشگران بتوانند طبیعت تماشایی آن‌جا را از ارتفاع ببینند. تاریخ برگزاری فستیوال تاراز: اواسط اکتبر (اوایل پاییز) محل برگزاری فستیوال تاراز: میدان جمهوری ایروان و گارنی  فستیوال بالن در ارمنستان سخن آخر ارمنستان، کشوری با سنت‌های دیرینه است. از این رو در هر ماه از سال، ممکن است یکی از فستیوال های ارمنستان با سفرتان مصادف شود. فراموش نکنید، هرچقدر هم در جاهای دیدنی ایروان ارمنستان و موزه‌های این کشور گشت‌وگذار کنید، به اندازه یک بار شرکت در فستیوال های ارمنستان، با زندگی مردم بومی آشنا نخواهید شد؛ خصوصاً اگر فستیوالی که در آن شرکت می‌کنید، جنبه فرهنگی و هنری داشته باشد. اگر تجربه شرکت در هر یک از فستیوال‌هایی که در این متن نوشتیم را داشته‌اید، می‌توانید خاطراتتان را در قسمت نظرات، با سایر کاربران لست سکند به اشتراک بگذارید.   تألیف: تیم نویسندگان لست‌سکند
https://lastsecond.ir/blog/10409-thailand-food-prices,قیمت انواع مواد غذایی و خوراکی در تایلند به تومانقیمت غذا در تایلند، از سوال‌های همیشگی مسافران این مقصد است. تایلند با طبیعت بکر و منظره‌های زیبایی که دارد، مقصد شمار زیادی از گردشگران و مخصوصاً طبیعت‌گردان است. علاوه بر طبیعت، فرهنگ غذایی تایلند هم بسیار مورد توجه است؛ به همین خاطر، قیمت غذا در تایلند از موضوعاتی است که باید پیش از سفر همراه تور تایلند به آن توجه کنید. هرچه باشد، غذا بخش مهمی از هر سفر را تشکیل می‌دهد و در کشورهایی که فرهنگ غذایی خاص خود را دارند، بیشتر هم جلوه می‌کند. در این مطلب از بلاگ لست‌سکند، قیمت غذا در تایلند و همچنین قیمت نوشیدنی و مواد خوراکی مختلف را در این کشور بررسی می‌کنیم. تخمین تومانی هر محدوده قیمتی را هم محاسبه کرده‌ایم و آورده‌ایم تا راحت‌تر بتوانید از جزئیات مطلع شوید. آنچه در ادامه مطلب خواهید خواند  قیمت غذا در تایلندقیمت فست فود و غذاهای خیابانی در تایلندقیمت نوشیدنی در تایلندقیمت نوشیدنی گرم در تایلندقیمت نوشیدنی سرد در تایلندقیمت گوشت و مواد پروتئینی در تایلندقیمت میوه در تایلند همراه با قیمت سیب‌زمینی و پیازقیمت غلات در تایلند قیمت غذا در تایلند همان‌طور که می‌دانید، قیمت غذا، نرخ مصوبی ندارد و در هر جایی با جای دیگر متفاوت است. در ابتدا، برای اینکه محدوده قیمت غذا در تایلند دستتان بیاید، باید بگوییم که قیمت غذا در رستوران‌های ارزان‌قیمت تایلند بین 40 تا 150 بات (50 تا 188 هزار تومان)، قیمت غذا در رستوران‌های متوسط تایلند بین 250 تا 800 بات (313 تا 1 میلیون تومان) و قیمت غذا در رستوران‌های گران‌قیمت تایلند از 1000 بات تا 3500 (1 میلیون و 250 هزار تا 4 میلیون و 375 هزار تومان) بات یا بیشتر هم هست. توجه کنید که هر بات تایلند، در دی 1401 تقریباً برابر با 1 میلیون و 250 هزار تومان محاسبه شده است. در ادامه، قیمت غذا در تایلند را با جزئیات بیشتری در بخش‌های مختلف از جمله قیمت نوشیدنی در تایلند، قیمت مواد خوراکی در تایلند، قیمت میوه و...، بررسی کرده‌ایم و هر کدام را به بات و تومان آورده‌ایم تا تخمین قیمت برای شما بسیار آسان‌تر باشد. پیش از هر چیز، همان‌طور که می‌دانید، قیمت غذا در تایلند هم مانند سایر کشورها، کاملاً به این بستگی دارد که شما در چه محله‌ای و در چه رستورانی غذا میل می‌کنید. با در نظر گرفتن همین امر، می‌توانید هزینه‌های خورد‌وخوراک خود را درست تقسیم‌بندی و در بهترین حالتش خرج کنید. قیمت‌های زیر، حد معمول و میانگین قیمت‌ها هستند و ممکن است متغیر باشند. قیمت غذا در رستوران‌های ارزان تایلند: حدود 72.50 بات تایلند؛ تقریباً 91 هزار تومان قیمت غذا در رستوران‌های اقتصادی تایلند: حدود 400 بات تایلند (برای یک وعده کامل، شامل پیش‌غذا، غذای اصلی، دسر)، تقریباً 500 هزار تومان قیمت غذا در رستوران‌های گران‌قیمت تایلند: حدود 3000 بات تایلند؛ تقریباً 3 میلیون و 750 هزار تومان نمی‌توانیم بگوییم که در هر رستوران، قطعاً با همین قیمت‌ها مواجه می‌شوید. ممکن است در یک رستوران قیمت‌های کمتری پیدا کنید و در رستورانی دیگر هم با قیمت‌های بیشتری مواجه شوید؛ بنابراین، قیمت غذا در رستوران های تایلند، حدود این قیمت‌ها را دارند. مثلا ممکن است با تور بانکوک سفر کنید و قیمت غذا در پایتخت، کمی گرانتر باشد.  مجموعه‌ای از غذاهای تایلندی قیمت فست فود و غذاهای خیابانی در تایلند بسیاری از گردشگران هستند که دوست دارند برای آشنایی بیشتر با فرهنگ غذایی و سنت‌های بومی هر منطقه، غذاهای محلی آنجا را امتحان کنند. اکثر غرفه‌هایی که در کنار خیابان‌ها به فروش غذاهای خیابانی مشغول هستند، از بهترین نمونه‌ها برای ارائه غذاهای بومی محسوب می‌شوند. با خرید غذاهای خیابانی تایلند، می‌توانید تا حدودی با فرهنگ غذایی هر منطقه آشنا شوید و علاوه بر آن، هزینه کمتری را نسبت به خوردن غذا در رستوران متحمل می‌شوید. اگر با تور پاتایا سفر کنید، احتمالا غذاهای خیابانی متنوعی در بازار شبانه تپرازیت، از تفریحات پاتایا، ببینید. لیست قیمت تورهای پاتایا در تایلند، رستوران‌های زنجیره‌ای و بین‌المللی معروفی هم وجود دارند که با سفارش از آن‌ها می‌توانید از بهداشت و کیفیت غذایی که میل می‌کنید، بیشتر مطمئن شوید. رستوران‌های زنجیره‌ای مختلفی مثل مک دونالد، کی‌اف‌سی و...، در تایلند وجود دارند که می‌توانید از آن‌ها غذای خود را تهیه کنید. مک‌میل یکی از معروف‌ترین غذاهای رستوران زنجیره‌ای مک‌دونالد است که متوسط قیمت آن را در ادامه آورده‌ایم. قیمت مک دونالد در تایلند: حدود 200 بات برای هر مک‌میل؛ تقریباً 250 هزار تومان  نمونه برخی از غذاهای خیابانی قیمت نوشیدنی در تایلند نوشیدنی‌ها را می‌توانیم به دو دسته گرم و سرد تقسیم کنیم. خیلی‌ها در سفر خود با تور پوکت، حتماٌ به کافه می‌روند تا نوشیدنی یا یک وعده غذایی میل کنند. تفاوت در قیمت نوشیدنی‌های کافه‌ها بسیار است. نوع مواد اولیه مصرفی در کافه‌ها، محل قرارگیری آن‌ها، دکور، تزئینات نوشیدنی‌ها و...، همگی در قیمت نهایی تأثیر می‌گذارند. قیمت نوشیدنی گرم در تایلند در این بخش سعی کرده‌ایم با آوردن قیمت نوشیدنی‌های گرم استارباکس در تایلند، قیمت واضح‌تری را برای شما پیدا کنیم. توجه کنید که برخی قیمت‌ها در استارباکس نسبت به سایر کافی‌شاپ‌ها و حتی شعب خود استارباکس، گران‌تر و برخی نوشیدنی‌ها ارزان‌تر هستند (با توجه به محل شعبه و کافه، سایز فنجان و لیوان، قیمت فرق می‌کند.) قیمت چای در استارباکس تایلند: شروع از حدود 95 بات؛ تقریباً 119 هزار تومان قیمت قهوه اسپرسو در استارباکس تایلند: شروع از حدود 95 بات؛ تقریباً 119 هزار تومان قیمت شکلات داغ در استارباکس تایلند: شروع از 115 بات؛ تقریباً 144 هزار تومان قیمت شیر در استارباکس تایلند: شروع از 105 بات؛ تقریباٌ 132 هزار تومان قیمت کاپوچینو در استارباکس تایلند: شروع از 110 بات؛ تقریباٌ 138 هزار تومان همان طور که پیش‌تر اشاره کردیم، می‌توانید قیمت‌ها را در بازه‌های مختلف و گسترده‌تری پیدا کنید. برای مثال می‌توانید قیمت کاپوچینو را تقریباً از 36 تا 125 بات (45000 تا 157000 تومان) پیدا کنید و این بستگی به عوامل مختلفی دارد.  نوشیدنی‌های داغ و محبوب در تایلند قیمت نوشیدنی سرد در تایلند نوشیدنی‌های سرد، بازه‌های وسیع‌تری را دربرمی‌گیرند و تنوع بیشتری دارند. در این بخش، ابتدا نوشیدنی‌های محبوب‌تر را آورده‌ایم و سپس از نوشیدنی‌هایی می‌گوییم که بیشتر در کافه‌ها می‌توانید آن‌ها را بیابید. البته ممکن است در مناطق مختلف، بین 20 تا 30 بات اختلاف قیمت ببینید. قیمت آب در تایلند (بطری 1.5 لیتری): تقریباً 16.13 بات؛ تقریباً 20 هزار تومان قیمت نوشابه در تایلند (بطری 0.33 لیتری): تقریباً 21.18 بات؛ تقریباً 26 هزار تومان قیمت شیر در تایلند (بطری یک لیتری): تقریباً 56.27 بات؛ تقریباً 70هزار تومان قیمت سایر نوشیدنی‌های سرد را باتوجه به شعب استارباکس آورده‌ایم. توجه کنید که ممکن است قیمت نوشیدنی‌ها در شعب مختلف استارباکس، متفاوت باشد و قیمت با توجه به سایز لیوان یا فنجان هم متغیر است. قیمت چای سرد در استارباکس تایلند: شروع از حدود 95 بات؛ تقریباً 119 هزار تومان قیمت قهوه اسپرسو سرد در استارباکس تایلند: شروع از حدود 140 بات؛ تقریباً 175 هزار تومان قیمت شکلات سرد در استارباکس تایلند: شروع از حدود 135 بات؛ تقریباً 169 هزار تومان قیمت شیر سرد در استارباکس تایلند: شروع از حدود 105 بات؛ تقریباً 131 هزار تومان قیمت کاپوچینو سرد در استارباکس تایلند: شروع از حدود 125 بات؛ تقریباً 156 هزار تومان  برخی از نوشیدنی‌های سرد و پرطرفدار در تایلند قیمت گوشت و مواد پروتئینی در تایلند برخی، حتماً باید وعده‌های غذایی خود را در رستوران صرف کنند، اما عده‌ای دیگر هستند که با تهیه مواد اولیه خوراکی، خودشان این کار را انجام می‌دهند. در این میان، حتی برخی بنا به دلایل مختلف مثل حساسیت، ملزم به انجام این کار هستند. در هر حال، بهتر است از قیمت مواد خوراکی در تایلند باخبر شوید. فراموش نکنید که می‌توانید وعده‌های خود را از غذاهای خیابانی تهیه کنید و کمی در مخارجتان صرفه‌جویی کنید. قیمت گوشت گاو (یک کیلوگرم): حدود 372.07 بات؛ تقریباً 465 هزار تومان قیمت گوشت مرغ (یک کیلوگرم): حدود 82.24 بات؛ تقریباً 103 هزار تومان قیمت تخم مرغ (12 عدد): حدود 59.42 بات؛ تقریباٌ 74 هزار تومان قیمت پنیر محلی (یک کیلوگرم): حدود 548.41 بات؛ 686 هزار تومان  گوشت قرمز، از مواد اولیه برای پخت بسیاری از غذاها قیمت میوه در تایلند همراه با قیمت سیب‌زمینی و پیاز اگر از آن دسته افرادی هستید که نمی‌توانید بدون خوردن میوه، روزتان را شب کنید، این بخش مناسب شماست. همراه بردن میوه و جای‌گذاری آن در کوله و چمدان سفر، جز اینکه فضای زیادی را اشغال کند، ممکن است دردسر خراب یا له شدن هم داشته باشد. پیشنهاد می‌کنیم در صورت تمایل، از شهر مقصد میوه تهیه کنید. سیب‌زمینی و پیاز هم برای کسانی توصیه می‌شود که می‌خواهند چند وعده‌ای را خودشان غذا درست کنند. قیمت موز (یک کیلوگرم): حدود 41 بات؛ تقریباٌ 51 هزار تومان قیمت سیب (یک کیلوگرم): حدود 89.91 بات؛ تقریباٌ 112 هزار تومان قیمت پرتقال (یک کیلوگرم): حدود 62.91 بات؛ تقریباً 79 هزار تومان قیمت سیب‌زمینی (یک کیلوگرم): حدود 45.69 بات؛ تقریباً 57 هزار تومان قیمت پیاز (یک کیلوگرم): حدود 46.43 بات؛ تقریباً 58 هزار تومان  تنوع بسیار بالای میوه‌ها در تایلند قیمت غلات در تایلند احتمالاً کمتر به قیمت غلات در تایلند نیاز پیدا می‌کنید، مگر اینکه بخواهید به این کشور مهاجرت کنید یا مدت زمان بیشتری را در آنجا بمانید. در این صورت، پیشنهاد می‌کنیم که از قیمت‌های حدودی برنج و نان در این کشور مطلع شوید. کمتر کسی این کشور را برای مهاجرت انتخاب می‌کند، اما حتی اگر برای بازدید از جاهای دیدنی تایلند، به این کشور سفر می‌کنید، ممکن است دلتان بخواهد یک وعده غذایی را یا نان یا برنج بخورید. قیمت یک قرص نان (500 گرمی): حدود 46.33 بات؛ تقریباً 58 هزار تومان قیمت برنج (یک کیلوگرم): حدود 41.13 بات؛ تقریباً 51 هزار تومان  برنج تایلندی از معروف‌ترین برنج‌ها سخن آخر آگاهی از قیمت غذا در تایلند کمک می‌کند بودجه سفرتان را بهتر تقسیم‌بندی کنید و با توجه به آن برنامه‌ریزی کنید. اگر هم تمایل دارید که خودتان غذا درست کنید، مواد اولیه در اختیار شماست و با توجه به قیمت مواد خوراکی در تایلند می‌توانید غذای دلخواهتان را بپزید. اطلاع از قیمت غذا در تایلند به شما کمک می‌کند به اطلاعات سفر شما اضافه شود و مثل راهنمای سفر به بانکوک دیدتان نسبت به سفر پیش رو، روشن‌تر شود.   تألیف: تیم نویسندگان لست‌سکند
https://lastsecond.ir/blog/10204-sale-in-van,بهترین زمان برای خرید کردن در وان چه موقع است؟وان از شهرهای شرقی ترکیه است که به واسطه داشتن مرز مشترک با خاک ایران و مسافت کم، جاذبه‌های فرهنگی و طبیعی بکر، عدم نیاز به ویزا و البته هزینه مناسبی که تور وان ترکیه دارد، سبب شده به عنوان یکی از مقاصد محبوب میان ایرانیان شناخته شود. البته یکی دیگر از دلایلی که باعث می‌شود سفر به این شهر را توصیه کنیم، مراکز خرید و فرصت خرید در آن است، مخصوصاً موقع حراجی‌ها که اجناس، تخفیف‌های مناسبی می‌گیرند و ارزش سفر به این شهر را دوچندان می‌کنند. اگر شما هم از آن دست افرادی هستید که عاشق خرید هنگام سفر هستید آن هم با قیمت‌های استثنایی به خواندن این مطلب لست سکند ادامه دهید تا با جریان حراجی وان ترکیه و حراج لباس در وان بیشتر آشنا شوید.  آنچه در ادامه مطلب خواهید خواند  حراجی وان ترکیه را از دست ندهید!بهترین زمان حراج در وان ترکیهحراج‌های فصلیحراج‌های مناسبتینکاتی که پیش از سفر به وان و خرید در حراجی‌ها باید بدانیدبهترین مراکز خرید وان در حراجی‌هامرکز خرید ای وی ام وان (AVM VAN)آیدین پریهان ای وی ام (Aydin Perihan AVM)خیابان جمهوریتمرکز خرید آتایوس سیلور (Atayos silver) حراجی وان ترکیه را از دست ندهید! اگر با شهر وان آشنایی نداشته باشید یا تصویری از آن نتوانید در ذهن‌تان ترسیم کنید، احتمالا انگیزه‌ای هم برای سفر به وان نخواهید داشت. برای همین، قبل از اینکه درباره خرید در وان و بهترین زمان حراج در وان ترکیه صحبت کنیم، به معرفی بیشتر این شهر نیاز داریم. در وهله اول باید بدانید که وان شهر کوچک و توسعه یافته‌ای است که مراکز خرید لوکس و بزرگی در آن پیدا می‌شود، البته نه به تنوع و بزرگی مراکز خرید استانبول، امّا مطمئن باشید که از دیدن بازار و مراکز خرید وان شگفت‌زده‌ می‌شوید. ضمن اینکه در ادامه همین مطلب در یک ویدئو به معرفی تعدادی از همین دست مراکز خرید وان پرداخته شده است. هرچند شهر وان تنها برای خرید و پاساژگردی به گردشگران پیشنهاد نمی‌شود، زیرا از نظر جاذبه‌های توریستی، این شهر حرف‌های زیادی برای گفتن دارد که در راهنمای سفر به وان  معرفی شده‌اند. دو ویژگی‌ مثبتی که تنها ایرانیان هنگام خرید از مراکز خرید و بازارهای وان بهره‌مند هستند، تابلوهای فارسی متعددی‌ست که در مغازه‌ها نصب شده و دیگری، فروشندگانی‌اند که با زبان فارسی آشنایی دارند، این مورد هم در خرید و تخفیف گرفتن به شما کمک می‌کند و هم موجب تجربه سفر لذت‌ بخش‌تری می‌شود. پس اگر خواستید در تور وان خرید داشته باشید، این نکات را جدی بگیرید. لیست قیمت تورهای نوروز وان  شهر وان ترکیه بهترین زمان حراج در وان ترکیه سوال همیشگی مسافران وان این است که زمان حراج در وان ترکیه کی است؟ آخر هر فصل، اعیاد مهم مثل عید فطر و نیمه دوم ماه دسامبر (اوایل دی‌ ماه) تا اوایل ژانویه (15 دی ماه) مهمترین زمان‌های حراج در وان ترکیه است که در ادامه مطلب سعی کردیم هر کدام را کامل توضیح دهیم. تا کنون با ذکر دلایل مختلف توضیح دادیم که چرا وان می‌تواند یک انتخاب مناسب برای سفر به قصد خرید باشد و حالا نوبت به معرفی زمان حراج در وان ترکیه است. دانستن اینکه چه زمانی برای خرید کردن به وان سفر کنیم، اهمیت زیادی دارد. به طور کلی دو نوع حراجی در وان وجود دارد؛ نخست حراج‌های فصلی و دیگر حراج‌های مناسبتی. حراج‌های فصلی در حراج‌های فصلی، گردشگران این فرصت را دارند که در مراکز خرید و بازارهای وان اجناسی که فصل استفاده از آن‌ها به اتمام رسیده است را با تخفیف‌های بسیار خوبی بخرند. البته حراج‌های فصلی وان غالبا شامل پوشاک می‎‌شود. برای مثال در فصل بهار، شما می‌توانید پوشاک فصل‌های دیگر مثل پوشاک زمستانی را با قیمت ارزان‌تر خریداری کنید. این حراج‌ها معمولا در پایان فصل بیشتر می‌شود، زیرا فروشندگان در پی آن هستند که اجناس جدیدشان را وارد بازار کنند و اجناسی که فصلشان در حال گذر است را بفروشند. در این حراج‌ها معمولا اجناس با کیفیت و سایزهای متداول زودتر فروخته می‌شوند و با نزدیک شدن به اتمام حراجی و شروع فصل جدید، یافتن اجناس مناسب، دشوارتر می‌شود.  حراج‌های مناسبتی حراج‌های مناسبتی وان همانطور که از نامشان مشخص است در مناسبت‌های خاصی مانند روز حراج بین‌المللی بلک فرایدی، کریسمس، عید نوروز و عید فطر برگزار می‌شود و در این ایام، همه اجناس وارد تخفیف‌های عالی می‌شوند. در این بین، بهترین زمان حراج در وان ترکیه را می‌توان نیمه دوم ماه دسامبر (اوایل دی‌ ماه) تا اوایل ژانویه (15 دی ماه) دانست؛ زیرا همانطور که ایرانی‌ها با آغاز ماه اسفند، تدارک عید نوروز و سال جدید را می‌بینند، در کشورهای خارجی به ویژه کشورهای مسیحی از 15 دسامبر به استقبال کریسمس می‌روند که در 25 دسامبر (4 دی ماه) جشن گرفته می‌شود. در همین راستا، چند روز پس از کریسمس، جشن سال نو میلادی شروع می‌شود و دو جشن مهم در این بازه یک ماهه وجود دارد. به غیر از حراجی‌های کریسمس و سال نو میلادی، یکی دیگر از اصلی‌ترین و بهترین زمان حراج در وان ترکیه، زمان عید فطر است. فراموش نکنید که غالب جمعیت شهر وان و ترکیه را مسلمانان تشکیل می‌دهند و از آنجایی که عید فطر از مهم‌ترین اعیاد مسلمانان است، بازارها و مراکز خرید وان در این روز تخفیف‌های بسیار مناسبی روی اجناس می‌زنند.   مرکز خرید ای وی ام در وان   نکاتی که پیش از سفر به وان و خرید در حراجی‌ها باید بدانید 1. درست است که دی ماه بهترین زمان حراج در وان ترکیه است، اما در نظر داشته باشید که از نظر آب و هوا، دمای شهر وان بسیار کاهش می‌یابد و زمستان‌های سردی دارد. بنابراین از نظر جوی در وضعیت ایده‌آلی قرار ندارد. اگر تصمیم به سفر در این فصل گرفتید، لباس گرم را فراموش نکنید. 2. نکته دیگر این است که قیمت هتل‌ها نزدیک تاریخ کریسمس، بیشتر می‌شود و متعاقباً هزینه سفر شما در این زمان هم افزایش می‌یابد. 3. هنگام خرید کردن توجه داشته باشید که در اکثر مواقع، امکان تعویض یا پس دادن جنس خریداری شده وجود ندارد، بنابراین پیش از خرید از انتخا‌ب‌تان مطمئن شوید و در خرید کردن، هیجانی عمل نکنید. 4. در حراج های وان ترکیه محصولات متنوعی شامل تخفیف می‌شوند امّا، پرمتقاضی‌ترین اجناسی که در وان به فروش می‌‌روند، پوشاک هستند. بنابراین حراج لباس وان ترکیه بیش از هر جنس دیگری شامل تخفیف می‌شود و قیمت لباس در وان ترکیه به پایین‌ترین حد ممکن‌ می‌رسد.  5. نکته دیگر اینکه، ممکن است هر فروشگاه و مرکز خرید زمان حراجی متفاوتی داشته باشد. همانطور که در عکس زیر می‌بینید، اغلب فروشگاه‌هایی که اجناس‌شان را حراج می‌کنند، تابلو یا نوشته Discount، حراج یا Indirim را در ورودی فروشگاه‌های خود قرار می‌دهند که نشان دهنده این است که روی اجناسشان تخفیف گذاشته‌اند. البته برخی از مغازه‌ها برای این که جذب مشتری بیشتری داشته باشند، همواره این تابلو و نوشته‌ها را روی مغازه می‌گذارند.   6. برای خرید اجناس با کیفیت و انتخاب میان سایزهای متنوع، بهتر است ابتدای زمان شروع حراج های وان ترکیه به فروشگاه و مراکز خرید این شهر مراجعه کنید. با نزدیک شدن به زمان اتمام حراجی، انتخاب‌های شما محدود می‌شود.   حراج پوشاک وان ترکیه  بهترین مراکز خرید وان در حراجی‌ها با این تعاریف اگر قصد گردش و خرید در وان را دارید، باید با بازار و مراکز خرید این کشور آشنا شوید. همانطور که گفته شده در شهر وان، مراکز خرید مدرنی وجود دارد که اکثر برندهای مطرح ترک و بین المللی مانند کوتون (Koton)، ای دی ال (AdL)، ال سی وایکیکی (LC Waikiki)، پولو (POLO) و زارا (ZARA) را مشاهده کنید. مراکز خرید وان بسیار متنوع‌اند و شما می‌توانید با مراجعه به آن‌ها کالاهای مورد نظرتان را بیابید. برای آشنایی بیشتر با این مراکز خرید، توضیح مختصری در مورد برخی از آن‌ها خواهیم داد. مرکز خرید ای وی ام وان (AVM VAN) مرکز خرید AVM یکی مدرن‌ترین و محبوب‌ترین پاساژهای شهر وان است که در 5 طبقه و با متراژ 30 متر مربعی ساخته شده. اگر در حراجی وان ترکیه به این مرکز خرید سر بزنید، شاهد تخفیف‌های مناسبی خواهید بود که شامل طیف مختلفی از اجناس می‌شود؛ از اکسسوری و جواهرات گرفته تا انواع پوشاک مختلف و لوازم الکترونیکی که در این پاساژ به فروش می‌رسند. در طبقات پایین‌تر این مرکز خرید هم می‌توانید شاهد فروشگاه‌های اوت لت باشید که همواره اجناس خود را با تخفیف به فروش می‌رسانند. آیدین پریهان ای وی ام (Aydin Perihan AVM) شهرت مرکز خرید پریهان به دلیل محیط آرام و زیبایش است. در این مرکز خرید علاوه بر اینکه از حراج‌ های وان ترکیه بهره‌مند می‌شوید، می‌توانید اوقات خوبی را در سالن سینما، بولینگ و گیم نت آن بگذرانید. این مرکز خرید یکی از بهترین مکان‌ها برای خرید در حراج پوشاک وان ترکیه است.  مرکز خرید پریهان، از مراکز خرید وان خیابان جمهوریت خرید در مراکز خرید بزرگ و لوکس بسیار لذت بخش است، اما در زمان حراجی های وان ترکیه از فروشگاه‌های خیابانی هم نباید غافل شد. خیابان جمهوریت وان یکی از خیابان‌هایی است که در آن تعداد زیادی فروشگاه وجود دارد. بسیاری از اقلام مورد نظر خود را می‌توانید در حراجی‌های این خیابان بیابید. مرکز خرید آتایوس سیلور (Atayos silver) آتایوس سیلور، یکی از مراکز خرید معروف شهر وان است. عمده فروشگاه‌های این مرکز خرید، مغازه‌های زیورآلات هستند، اما برندهای متنوعی نیز در آن وجود دارد که در زمان حراجی های وان ترکیه تخفیف‌های مناسبی را روی اجناسشان اعمال می‌کنند. البته به غیر از این مراکز خرید، فروشگاه‌های دیگری هم در وان وجود دارند که در در ویدئو زیر به معرفی آن‌ها پرداخته‌ایم. در ویدئو زیر ضمن معرفی برخی از بهترین مراکز خرید وان آدرس آن‌ را هم مشخص کرده‌ایم.  سخن آخر  همانطور که مشاهده کردید در این متن، درباره حراج های وان ترکیه صحبت کردیم و بهترین زمان برای خرید کردن در این شهر را به شما گفتیم. بنابراین اگر علاقه‌مند‌ شدید به وان سفر کنید موارد گفته شده در این مطلب را به خاطر داشته باشید. همچنین برای اینکه از تجربه دیگر کاربران لست سکند که تجربه سفر به وان را داشته‌اند آگاه شوید می‌توانید نگاهی به سفرنامه‌های وان بیاندازید.    تالیف: تیم نویسندگان لست سکند
https://lastsecond.ir/blog/10241-antalya-sightseeing,آنتالیا به جز سواحل چه جاهایی برای دیدن دارد؟ + تصاویرجاهای دیدنی آنتالیا باعث شده یکی از جذاب‌ترین مقصدهایی شود که می‌توان برای گذراندن اوقات فراغت، تاریخ‌گردی، آرامش گرفتن در کافه‌ها و کمی شکم‌گردی در کوچه و پس‌کوچه‌ها انتخابش کرد. تمامی این عوامل با در نظر گرفتن چند مورد دیگر، باعث انتخاب متداول بیشتر مسافران از جمله ایرانی‌ها برای خرید تور آنتالیا باشد. جاهای دیدنی آنتالیا بسیار پرتعدادند، در نتیجه از نظر گشت‌وگذار، هیچ محدودیتی برای شما وجود ندارد و در این مطلب هم سعی شده بسیاری از این جاهای دیدنی آنتالیا معرفی و بررسی شوند. این شهر به‌دلیل اینکه در حاشیه دریای مدیترانه است، ویژگی‌های بسیاری دارد، یکی از آن‌ها، آب و هوای خوبش است. همچنین گفتنی است که این شهر در فصل بهار و تابستان بسیار جذاب‌تر هم می‌شود و امکان شنا کردن و استفاده از تفریحات آبی نیز برای شما فراهم خواهد بود. در ادامه این مطلب از مجله لست سکند، به معرفی جاهای دیدنی آنتالیا در حوزه‌های مختلف می‌پردازیم.  آنچه در ادامه مطلب خواهید خواند  موزه‌ها و پارک‌های آنتالیاموزه آنتالیا یا موزه باستان شناسی آنتالیا (Antalya Museum)موزه و خانه آتاتورک (Ataturk House & Museum)پارک مینی سیتی داکوما (Dokuma Park Mini City)منطقه کاله ایچی (Kaleiçi Antalya District)دروازه هادریان (Hadrian's Gate)بندر قدیمی و اسکله آنتالیا (Antalya Kaleiçi Ancient City & Marina)مسجد تکلی محمد پاشا یا مهمت پاشا (Tekeli Mehmet Pasa Mosque)مسجد ییولی مناره (Yivliminare Mosque)مناره شکسته (Kesik Minaret Mosque)برج ساعت (Antalya Saat Kulesi)برج هیدیرلیک (Hidirlik Tower)منطقه آسپندوس (Aspendos)آمفی تئاتر آسپندوس (Aspendos Theater)منطقه پرگا یا پرگه (Perge)منطقه المپوس (Olympus)سواحل دیدنی آنتالیاجاهای دیدنی طبیعی آنتالیاتونک تپه (Tünektepe)غار کارائین (Karain Cave)غار کوکاین (Kocain Cave)آبشار دودنمساجد تاریخی و دیدنی آنتالیامسجد مراد پاشا (Murat Pasha Mosque)مسجد ایسکله (Iskele Mosque) موزه‌ها و پارک‌های آنتالیا آنتالیا با وجود اینکه یک شهر ساحلی است و خیلی‌ها برای تفریحات آبی و استفاده از این سواحل آنتالیا به این شهر سفر می‌کنند، موزه‌ها و پارک‌های مختلفی هم دارد که جنبه‌های دیگری از این شهر را نمایان می‌سازد. تعدادی از پارک‌ها و موزه‌های آنتالیا را در ادامه با یکدیگر بررسی می‌کنیم تا بتوانید با آشنایی بیشتری از آن‌ها، لیستتان را برای بازدید در سفر به این منطقه خوش آب و هوا کامل کنید. تهیه یک لیست خوب از جاهای دیدنی آنتالیا، مخصوصا اگر در اوقات ویژه‌ای مثل نوروز می‌خواهید سفر کنید، ضروری است. لیست قیمت تورهای نوروزی آنتالیا موزه آنتالیا یا موزه باستان شناسی آنتالیا (Antalya Museum) اگر به تاریخ و مسائل تاریخی علاقه دارید، یکی از بهترین جاهایی که می‌توانید با مراجعه به آن، اطلاعات مفید و فراوانی را در رابطه با گذشته آنتالیا به‌دست آورید، موزه های آنتالیا است. این موزه در مساحتی 7 هزار متر مربعی ساخته شده و فضای داخلی‌اش بخش‌های مختلفی دارد. موزه باستان شناسی آنتالیا حدود 13 تالار دارد و یک گالری فضای باز نیز در آن قرار گرفته است. اگر اهل موزه رفتن هم نباشید، آثار این موزه به گونه‌ای هستند که آن را جزو مکان های دیدنی آنتالیا کرده‌اند. حدود پنج هزار اثر هنری تاریخی در این موزه قرار دارند و غیر از آن، آثار بسیار زیاد دیگری هم هستند که تعداد قابل توجهی از آن‌ها در معرض نمایش نیستند. از جمله آثاری که در موزه آنتالیا قابل بازدید هستند، می‌توان به انواع سکه‌ها، تابوت‌ها و غیره اشاره کرد. گفتنی است که بسیاری از مجسمه‌ها و آثار کشف شده از منطقه پرگا به این موزه منتقل شده و در معرض نمایش هستند.  آثار داخل موزه آنتالیا یکی از بهترین جاهای دیدنی آنتالیا  موقعیت دقیق موزه آنتالیا روی نقشه  موزه و خانه آتاتورک (Ataturk House & Museum) یکی از افراد تاثیرگذار در تاریخ ترکیه، شخص آتاتورک است. او در میان بیشتر مردم ترکیه جایگاه ویژه‌ای دارد. خانه آتاتورک در شهر آنتالیا به موزه تبدیل شده و در دو طبقه‌ای که دارد، وسایل شخصی و همچنین برخی اسناد و مدارکش به نمایش گذاشته شده است. از آتاتورک می‌توان مجسمه‌های مختلفی را در سطح شهر مشاهده کرد و قسمت‌های مختلفی را به نام او پیدا کرد. خانه موزه آتاتورک از جمله مناطق گردشگری آنتالیا است که برای خیلی‌ها جالب توجه است. پس از معرفی چند موزه از آنتالیا، نوبت به آن رسیده که به معرفی و بررسی چند منطقه بپردازیم که جاذبه‌های گردشگری مختلفی نیز در آن‌ها وجود دارد و به سبب آن‌ها، می‌توانید گردشی کامل داشته باشید.  خانه موزه آتاتورک  موقعیت دقیق خانه موزه آتاتورک پارک مینی سیتی داکوما (Dokuma Park Mini City) تا به حال به باغ موزه هنرهای ایرانی یا موزه مینیاتور در تهران رفته‌اید؟ بسیاری از جاذبه‌های ایران در این موزه‌ها در مقیاس و ابعاد بسیار کوچک‌تر ساخته شده‌اند و دیدن آن‌ها بسیار جالب توجه است. احتمالا تا الان فهمیده‌اید که چرا این مقدمه‌چینی را کرده‌ایم! پارک داکوما مینی سیتی آنتالیا، پارکی است که در آن جاذبه‌های معروف در شهرهای ترکیه را در مقیاسی کوچک‌تر ساخته‌اند و می‌توانید ترکیه را در ابعادی کوچک مشاهده کنید. این پارک یکی از بهترین مناطق دیدنی آنتالیا محسوب می‌شود.  پارک مینی سیتی آنتالیا  موقعیت دقیق مینی سیتی داکوما پارک روی نقشه منطقه کاله ایچی (Kaleiçi Antalya District)  یکی از زیباترین مناطق دیدنی آنتالیا که پیشنهاد می‌شود بازدید از آن را حتما در برنامه خود داشته باشید، منطقه کاله ایچی است که با عنوان‌های مختلفی مثل کالجی، کالچی و غیره نیز شناخته می‌شود. برای توضیح بهتر این منطقه، باید گفت که می‌توان آن را با محله فهادان یزد مقایسه کرد، اما نه از نظر اینکه به یکدیگر شبیه هستند! بلکه به خاطر اینکه هر کدام از این محله‌ها، دارای بافت تاریخی مخصوص به خود هستند و آن را حفظ کرده‌اند. به همین خاطر، گردشگران بسیاری به سمت آن‌ها جذب می‌شوند. خانه‌های سنگی این منطقه، کوچه‌پس‌کوچه‌های سنگ‌فرش شده و پیچ و در پیچ، همگی از جذابیت‌های منطقه کالچی هستند. دو بخش «مزیک» و «کلین جان سالار» از قسمت‌هایی هستند که می‌توانید برای پرسه زدن در آن‌ها و همچنین استفاده از کافه و رستوران‌هایشان به آنها مراجعه کنید و از حضور در آن‌ها لذت ببرید. برخی از جاهای دیدنی این منطقه شامل: دروازه هاردیان، مسجد و مناره ییولی، برج ساعت، مسجد محمد پاشا و غیره هستند. این منطقه مربوط به دوره سلجوقیان و یونیان است.  موقعیت منطقه کاله ایچی آنتالیا دروازه هادریان (Hadrian's Gate) این دروازه سه‌تایی به افتخار سفر و ورود امپراطوری روم هادریانوس 130 سال پس از میلاد  ساخته شده و به دروازه هادریانوس هم معروف است. طبق برخی منابع، این دروازه قبلا دو طبقه بوده، اما امروزه فقط طبقه اولش باقی مانده است. دروازه تماما از سنگ مرمر سفید ساخته شده که به زیبایی آن اضافه می‌کند.  گفتنی است که سرستون‌های دروازه هادریان هم معماری رومی را تداعی می‌کند.  از جاهای دیدنی آنتالیا، دروازه هاردیان  موقعیت دقیق دروازه هادریان روی نقشه بندر قدیمی و اسکله آنتالیا (Antalya Kaleiçi Ancient City & Marina) بندر قدیمی از محله‌های تاریخی آنتالیا است و در زمان‌های گذشته به عنوان اسکله اصلی استفاده می‌شده است. در حال حاضر، کافه‌ها و رستوران‌های فراوانی در این محله وجود دارد و تقریبا اکثر تورهای قایق‌رانی و کشتیرانی از این قسمت شروع می‌شوند. بندر قدیمی آنتالیا از مناطق دیدنی این شهر است که با توجه به ویژگی‌هایی که دارد، خیلی از افراد را به سمت خود می‌کشاند.  بندر قدیمی و اسکله آنتالیا  موقعیت بندر قدیمی و اسکله آنتالیا روی نقشه مسجد تکلی محمد پاشا یا مهمت پاشا (Tekeli Mehmet Pasa Mosque) مسجد تکلی محمد پاشا، مسجدی است که در قرن 18 میلادی به دستور فردی با همین نام ساخته شد و همچنان هم کاربرد دارد. مسجد مهمت پاشا از مهم‌ترین مساجد عثمانی‌ در آنتالیا است و کاشی‌های رنگی زیبایی هم دارد. مساجد این شهر از برجسته‌ترین جاهای دیدنی آنتالیا هستند که به‌ واسطه تاریخ و ویژگی‌های معماری، بسیار دیدنی شده‌اند.  مسجد تکلی پاشا از جاهای دیدنی آنتالیا  موقعیت دقیق مسجد مهمت پاشا مسجد ییولی مناره (Yivliminare Mosque) قدمت ساخت مسجد ییولی مناره بسیار طولانی است و سرگذشتی پر از فراز و نشیب دارد. این مسجد، به دستور علاءالدین کی‌قباد در قرن 13 میلادی ساخته شد. همچنین به آن مسجد علاءالدین یا مسجد کیقباد هم می‌گویند. در مجموع، مسجد یولی مناره شش گنبد دارد و بنایش هم خشتی است. مناره این مسجد ارتفاعی برابر با 38 متر دارد و تا بالای آن حدود 90 پله می‌خورد. غیر از این مسجد، مساجد دیگری هم در آنتالیا وجود دارند که در بخش مخصوص به آن‌ها، این مساجد را معرفی خواهیم کرد.  مسجد ییولی مناره  موقعیت دقیق ییولی مناره روی نقشه مناره شکسته (Kesik Minaret Mosque) این محل، در گذشته یک معبد یونانی بوده و سپس به یک کلیسا بدل می‌شود. اما با اتفاق افتادن جنگ، آن را به مسجد تبدیل می‌کنند و بعدها در دوره سلجوقی به آن مناره هم اضافه می‌شود، با شکست سلجوقیان، دوباره مسجد را به کلیسا تبدیل می‌کنند و اما بعدها طی آتش‌سوزی، بخش چوبی مناره می‌سوزد و از بین می‌رود. نام دیگر مناره شکسته، مسجد مناره کشیک است.  نمایی از مناره شکسته  موقعیت دقیق مناره شکسته روی نقشه برج ساعت (Antalya Saat Kulesi) قدمت برج ساعت به قرن 19 برمی‌گردد و بین 80 برجی که از زمان گذشته وجود داشته، فقط برج ساعت آنتالیا باقی مانده است و نماد ایستادگی و مقاومت هم محسوب می‌شود. در واقع این برج، مهمترین نماد شهری آنتالیا است که در بسیاری از تصاویر از معرفی شهر حضور دارد، به جز معماری خود برج، سنگه نوشته‌هایی که ارزش تاریخی دارند هم در این برج دیده می‌شود. هر چند که برج ساعت، یکی از بناهای تاریخی در منطقه آنتالیا قدیم است؛ اما اطراف این برج می‌توانید رستوران‌های خوبی را برای وقت گذارنی و خوردن یک وعده خوش طعم پیدا کنید.  برج ساعت از جاهای دیدنی آنتالیا  موقعیت دقیق برج ساعت روی نقشه برج هیدیرلیک (Hidirlik Tower) این برج به دستور یکی از امپراتوران رومی در قرن 2 میلادی ساخته شد. برج دو قسمت دارد که بخش پایینی‌اش مربع شکل و قسمت بالایی آن، استوانه‌ای شکل و به طول 14 متر است. داخل شدن به برج هیدریلیک امکان‌پذیر نیست و فقط می‌توانید قسمت بیرونی‌اش را مشاهده کنید. گفتنی است که این برج در نزدیکی منطقه کالجی یا همان کاله ایچی قرار گرفته است. در نتیجه، می‌توانید در برنامه خود، بازدید از آن را هم قرار دهید.  برج هیدیرلیک از جاهای دیدنی آنتالیا  موقعیت دقیق برج هیدیرلیک روی نقشه منطقه آسپندوس (Aspendos) اسپندوس در گذشته، یک شهر بوده است. این شهر، از اولین شهرهایی محسوب میشده که در آن سکه ضرب کردند و از این سیستم استفاده می‌کردند. حاکم یا پادشاه این شهر جایزه‌ای را برای کسی تعیین می‌کند که این آمفی تئاتر و قنات را بسازد، جایزه هم این بوده که فرد موفق، می‌توانسته با دختر حاکم ازدواج کند. مهم‌ترین بخش شهر باستانی آسپندوس، آمفی تئاتر است.  بخشی از آثار تاریخی شهر باستانی آسپندوس  موقعیت شهر قدیمی آسپندوس آمفی تئاتر آسپندوس (Aspendos Theater) اسپاندوس آمفی تئاتری است که به‌صورت نیم‌دایره طراحی شده و روی این نیم‌داره سکوهایی طراحی شده که امکان نشستن برای تماشاچی‌ها را ایجاد می‌کند. البته گفتنی است که جایگاه امپراطور و اطرافیان او متفاوت با قسمت‌هایی است که مطرح شد. این آمفی‌تئاتر حدود 20 هزار نفر ظرفیت دارد و در 40 کیلومتری شهر قرار گرفته است. جالب است بدانید که حتی امروز هم برخی از برنامه‌های هنری برای مردم در این آمفی تئاتر باستانی برگزار می‌شود. جاهای دیدنی در آسپندوس  آمفی تئاتر آسپندوس از جاهای دیدنی آنتالیا  موقعیت دقیق تئاتر آسپندوس روی نقشه منطقه پرگا یا پرگه (Perge) این منطقه به خودی خود یک جای دیدنی محسوب می‌شود. منطقه پرگا در زمان یونانی‌ها و رومیان در اوج خود قرار داشته است؛ امّا در حال حاضر فقط برخی از ستون‌های بناهایش باقی مانده و دیوارهای نصفه و نیمه آن، پرگا را شبیه به برخی از لوکیشن‌های مخروبه فیلم‌ها کرده! اگر علاقه‌مند به این نوع از فضاهای تاریخی و باستانی هستید، دیدن این منطقه را فراموش نکنید که گردشگران به نسبت کمتری هم به آنجا می‌روند و شما می‌توانید راحت‌تر به کنکاش در نقطه نقطه این منطقه بپردازید.  منطقه پرگه از مناطق گردشگری آنتالیا  موقعیت دقیق پرگه یا پرگا روی نقشه منطقه المپوس (Olympus)  از وجود این همه منطقه تاریخی در آنتالیا تعجب کرده اید؟ برای تعجب کمی زود است چرا که هنوز هم مناطق خوبی برای گشت و گذار در دل تاریخ ترکیه باقی مانده است. منطقه المپوس  به عنوان یکی از دیدنی های آنتالیا به قدری باستانی است که از زمان دقیق پیدایش آن اطلاعی در دست نیست؛ اما به گفته باستان‌شناسان به نظر می‌رسد زمان پیدایش آن به دوره‌ای از یونان باستان تعلق دارد. این خرابه‌های باستانی قطعا برای کسانی که علاقه به تاریخ دارند جالب و خاص است؛ اما اینطور نیست که افراد عادی از دیدن آن لذت نبرند، منطقه المپوس در نزدیکی ساحل المپوس قرارداد که در ایام قدیم هم یک بندرگاه مهم به شمار می رفته. از طرف دیگر طبیعت سبز دیدنی آن برای هر گردشگری زیباست.    موقعیت دقیق شهرباستانی المپوس  نمایی از خرابه های المپوس از جاهای دیدنی آنتالیا ترکیه سواحل دیدنی آنتالیا همان‌طور که می‌دانید، جاذبه های گردشگری آنتالیا به عنوان یک شهر ساحلی بسیار است و بخش قابل توجهی از گردشگران نیز برای استفاده از سواحل و تفریحات آبی به آنتالیا سفر می‌کنند. آنتالیا سواحل متنوع با مناظر گوناگونی دارد امّا اگر بخواهیم تعدادی از آنها را نام ببریم عبارتند از: ساحل لارا، کمر، بلک، کنیالتی. بهترین زمان برای استفاده از این سواحل تور آنتالیا مرداد است. زیباترین و بهترین سواحل آنتالیا  منظره ساحل بلک از سواحل معروف آنتالیا جاهای دیدنی طبیعی آنتالیا جاذبه های آنتالیا در حوزه جاذبه‌های طبیعی به بخش‌های مختلفی تقسیم می‌شود و می‌توان آن‌ها را در دسته‌بندی‌های گوناگونی قرار داد؛ پیش‌تر در رابطه با سواحل آنتالیا صحبت کردیم که به‌دلیل اینکه یکی از اهداف سفر گردشگران به آنتالیا، همین سواحل آن هستند، به‌صورت جداگانه به آن پرداختیم. اما بخش‌های بعدی، چند جاذبه در حوزه‌های مختلف معرفی می‌شوند. تونک تپه (Tünektepe) تونک تپه، بخشی از شهر آنتالیا است که در ارتفاع 618 متری قرار دارد و منظره بسیار زیبایی را از شهر، جلوی چشمان شما قرار می‌دهد. این بخش از شهر تله‌کابینی دارد که شما را از سمت دریا به ابرها می‌رساند. در تونک تپه رستوران، هتل و امکانات دیگری هم هست که گردش شما را کامل می‌کند.  تونک تپه از مناطق دیدنی آنتالیا  موقعیت تونک تپه روی نقشه غار کارائین (Karain Cave) طبق تحقیقات و پژوهش‌های انجام شده، غار کارائین یا کاراین از جمله محله‌های ابتدایی زندگی انسان‌ها بوده است و پژوهشگران توانسته‌اند استخوان و همین‌طور دندان‌های انسان که مربوط به دوران نوسنگی هستند را کشف کنند. همچنین، گفتنی است که آثار مختلف به‌دست آمده از این غار، دوره‌های مختلفی از تاریخ را نشان می‌دهد.  غار کارائین از مکان های دیدنی آنتالیا  موقعیت غار کارائین روی نقشه غار کوکاین (Kocain Cave) از دیگر غارهایی که در آنتالیا وجود دارد، غار کوکاین است که طولی معادل 600 متر دارد و اینجا هم از محل‌های ابتدایی زندگی انسان‌ها محسوب می‌شود. اولین‌بار کسی که این غار را کشف کرده، فردی به‌نام کوکتن بوده است. از نکات جالب توجه در رابطه با این غار، فضای داخلی نسبتا بزرگ و ظاهر عجیبش است.  غار کوکاین از مناطق دیدنی آنتالیا  موقعیت غار کوکاین روی نقشه آبشار دودن مجموعه آبشار دودن، یکی از بهترین جاذبه های گردشگری آنتالیا است که هر سال تعداد زیادی از گردشگران از آن دیدن می کنند، یکی از نکات مثبت این آبشار، نزدیکی آن به شهر است و شما برای دیدن آن‌ها نیاز نیست از محدوده شهری خارج شوید. دودن به دو بخش آبشار بالایی و پایینی تقسیم می‌شود؛ به طوری که آبشار بالایی ارتفاعی تقریبا 15 متر و آبشار پایینی ارتفاعی نزدیک به 40 متر دارد.   نمای آبشار بالایی دودن موقعیت دقیق آبشار دودن مساجد تاریخی و دیدنی آنتالیا آنتالیا مساجد مختلف و زیادی دارد که بیشترشان تاریخی هستند و زیبایی‌های خاص خود را دارند و هر کدام، یکی از مکان های دیدنی آنتالیا محسوب می شوند. پس می‌توان بخشی از بازدیدها را به مسجدها اختصاص داد تا بیشتر با سبک و معماری گذشته مردم در آنتالیا آشنا شوید. مسجد مراد پاشا (Murat Pasha Mosque) مراد پاشا یکی از صدراعظم‌های زمان‌های گذشته در آنتالیا بوده که به دستور او این مسجد را می‌سازند. سال ساخت مسجد به سال 1570 باز می‌گردد و گفتنی است که از نظر معماری، مسجد جالب توجهی است. گنبد رفیع مسجد، کتیبه دیوارهای داخلی، کاشی‌کاری‌ها و موارد دیگر بر جذابیت‌های این مسجد اضافه کرده است به همین دلیل هم امروز این مکان نه فقط جایی برای عبادت بلکه به عنوان یکی از جاذبه های آنتالیا شناخته می‌شود.  مسجد مراد پاشا از جاهای دیدنی آنتالیا  موقعیت دقیق مسجد مراد پاشا روی نقشه مسجد ایسکله (Iskele Mosque) در اواخر قرن 19، مسجد ایسکله هم ساخته می‌شود که نزدیک بندر مارینا است. سنگ‌های تکه‌تکه و سفیدرنگ این مسجد، به زیبایی‌اش افزوده و جلوه‌ای خاص را به آن بخشیده‌اند. سادگی این مسجد و زیبایی‌اش، ایسکله را به یکی از جاهای دیدنی آنتالیا بدل کرده است.  مسجد ایسکله از جاهای دیدنی آنتالیا  موقعیت مسجد ایسکله روی نقشه   سخن آخر همان‌طور که می‌دانیم، آنتالیا یک شهر ساحلی است، اما نباید تمام گشت‌وگذارها و جاذبه های آنتالیا را معطوف به سواحلش دانست، چون اماکن تاریخی و باستانی این شهر، متعدد و بسیار زیبا هستند. غیر از این، باید اشاره کرد که آنتالیا محله‌ها و کوچه و پس‌کوچه‌های بسیار زیبا و چشم‌نوازی دارد که پرسه زدن و گشت‌وگذار در آن‌ها بسیار لذت‌بخش است. با راهنمای سفر به آنتالیا بهتر می‌توانید از جزئیات سفر به این شهر مطلع شوید و برای دیدن جاذبه‌های مختلفش برنامه‌ریزی داشته باشید. در این مطلب سعی شد تعدادی از جاهای دیدنی آنتالیا ترکیه معرفی شوند. گرچه تعداد بیشتری از آن‌ها وجود دارد، شما از کدام یک از جاهای دیدنی آنتالیا بازدید کرده‌اید که جای آن را در لیست، خالی می‌بینید؟   تألیف: تیم نویسندگان لست سکند
https://lastsecond.ir/blog/8067-international-superstitions-avoid,خرافات عجیبی که در کشورهای پیشرفته از دیدنشان تعجب می‌کنید!دانستن اعتقادات و خرافات یک کشور، بسیاری از کارها را می‌تواند در حین سفر آسان‌تر کند. در فرهنگ‌هایی که برخی اعداد، تاریخ‌ها و حیوانات شوم هستند، دانستن آن‌ها شما را از خجالت‌زده شدن در میان مردمان آن کشور حفظ می‌کند. بعضی گمان می‌کنند این خرافات مختص کشورهای فقیر و توسعه نیافته است، در صورتی که در خرافات کشورهای پیشرفته چیزهایی وجود دارد که اصلا فکرش را هم نمی‌کنید. در این مطلب از بلاگ لست‌سکند، قصد داریم به این موضوع بپردازیم. خرافات زیادی هستند که در سراسر جهان شناخته‌ شده‌اند اما از برخی خرافات کشورهای پیشرفته به‌ندرت خبر داریم و فقط در داخل همان کشور مرسوم هستند. برخی از این خرافات نیز با هم تداخل دارند، مثلاً چیزی که در یک کشور خوش‌یمن است شاید در کشور دیگری کاملاً معنای برعکس داشته باشد. بنابراین قبل از سفر به هر کشوری از جمله سفر با تور اروپا، بهتر است با خرافات مردمش آشنا شوید که ارتباط موثرتری با آن‌ها برقرار کنید. آنچه در ادامه مطلب خواهید خواند  ژاپن؛ از برخی عددهای خاص پرهیز کنیدآلمان؛ زود برای کسی آرزوی تولدی خوش نکنیداسپانیا؛ سیزدهمین سه‌شنبه بد یمن استسوئد؛ بهتر است که عنکبوت‌ها را نکشیدکره جنوبی؛ کلاغ‌ها بدشانسی می‌آورندبرزیل؛ هیچ‌وقت کیف پولتان را روی زمین نگذاریدروسیه؛ سوت زدن در داخل خانه باعث ایجاد مشکلات مالی می‌شودهند؛ کوتاه کردن ناخن در شب بدشانسی می‌آوردمجارستان؛ لبه میز ننشینیدفرانسه؛ گربه‌های کالیکو گربه‌های بدیمنی هستند اشاعه فرهنگ خرافی غرب به سایر کشورها1. شکستن آینه و بدشانسی پس از هفت سال!2. نفرین جمعه سیزدهم!3. مدفوع پرندگان برایتان شانس می‌آورد!4. عبور گربه سیاه از مسیر شما بدشانسی می‌آورد!5. عطسه‌ها و برکت‌ها!6. انگشتان دست‌تان را ضربدری کنید!7. کیف پول‌های خود را روی زمین بگذارید!8. زیر نردبان راه نروید!ریشه خرافات کشورهای پیشرفته اروپاییاین بدشانسی است که چتر را در داخل خانه باز کنیمراه رفتن از زیر نردبان کج، بدشانسی می‌آورد!وقتی نمک روی زمین ریخت، چه کار کنیم؟برای جلوگیری از ناامیدی به چوب ضربه بکوبید!برای خوش شانسی، یک نعل اسب به در خانه آویزان کنید!عدد 13 بدشانس است! ژاپن؛ از برخی عددهای خاص پرهیز کنید قبل از سفر کردن به ژاپن باید بدانید که برخی عددها در این کشور بسیار شوم هستند. مثلاً تلفظ عدد چهار به معنای «مرگ» است. مجله بابل دلیل این مسئله را این‌گونه بیان می‌کند: «هیچ‌گاه نباید به یک ژاپنی هدیه‌ای متشکل از 4 چیز بدهید. هتل‌ها نیز طبقه چهارم ندارند.» همچنین عدد نه نیز یک تابو است، زیرا تلفظ آن به معنای «رنجیدن» است. تا می‌توانید در استفاده از این اعداد پرهیز کنید. بنابراین، اگر با تور ژاپن سفر کردید، این نکات را در ذهنتان داشته باشید.  خرافات مردم کشورهای پیشرفته آلمان؛ زود برای کسی آرزوی تولدی خوش نکنید شاید فکر کنید تبریک گفتن تولد به یک شخص تا قبل از تولدش، کار اشتباهی نباشد، اما آلمانی‌ها فکر می‌کنند که این کار بدشانسی می‌آورد، پس تا قبل از نیمه‌شب، روز تولدشان را تبریک نگویید. این خرافه به دوره اعتقادات مسیحیان درباره شیاطین بازمی‌گردد. گفته می‌شد اگر شیاطین آرزوهای ما را بشنوند، تمام تلاششان را خواهند کرد که تا قبل از رسیدن روز تولد، فرد به آرزوهایش نرسد. این باورها، نوعی خرافات در اروپا هستند که حتی در نسل جدید هم ردپای آن را می‌بینیم. اسپانیا؛ سیزدهمین سه‌شنبه بد یمن است جمعه سیزدهم، در کشورهای غربی به‌عنوان شوم‌ترین روز شناخته می‌شود؛ اما در اسپانیا و کشورهای اسپانیایی‌زبان، سه‌شنبه سیزدهم شوم است. این خرافه به زمانی بازمی‌گردد که شهر کانستنتینوپل در چهارمین دوره جنگ صلیبی در روز سه‌شنبه سقوط کرد. کلمه سه‌شنبه در زبان فرانسوی «مارتز» معنی می‌شود که ریشه در کلمه مارس دارد، خدای جنگ در رم، از این رو بسیاری از مردم این روز را مقارن با خونریزی و خشونت می‌دانند. سوئد؛ بهتر است که عنکبوت‌ها را نکشید اولین رویارویی شما با یک عنکبوت کشتن آن با یک لنگه‌کفش است یا اینکه ممکن است به دنبال یک اسپری حشره‌کش بگردید و روی آن خالی کنید. هریک از این کارها در سوئد ممنوع است، زیرا معتقدند این کار باعث بدشانسی می‌شود. شاید از سوئد به عنوان یک کشور مترقی انتظار نداشته باشید انواع خرافات مدرن را ببینید، اما این واقعیتی است که در ریشه باور مردمان کشورها وجود دارد. در حالی‌که کشتن این حشره هشت پا پایان دنیا نیست، اما سوئدی‌ها معتقدند که این کار باعث بارش باران در روز بعدی می‌شود. گفته می‌شود که عنکبوت‌ها مرکبات را دوست ندارند، بنابراین اگرچند قطره روغن مرکبات در اطراف اتاق بریزید، می‌توانید آن‌ها را از خود دور کنید. کره جنوبی؛ کلاغ‌ها بدشانسی می‌آورند در بسیاری از فرهنگ‌ها، پرنده‌های سیاه شوم هستند. مردم کره جنوبی معتقدند که کلاغ نه‌ تنها باعث بدشانسی می‌شوند، بلکه علامت نزدیک شدن مرگ هم هستند. کلاغ‌ها به خانواده‌ای از پرندگان تعلق دارند که 9 گونه آن در کره دیده می‌شود. بهتر است امیدوار باشید که در حین سفر خود با یکی از آن‌ها مواجه نشوید. در سایر قسمت‌های دنیا، زاغ‌ها نشانه بداقبالی هستند. در بریتانیا روبه‌رو شدن با یک زاغ، به معنای یک اتفاق بد است.  خرافات کشورهای پیشرفته درباره کلاغ برزیل؛ هیچ‌وقت کیف پولتان را روی زمین نگذارید در برزیل، اگر به هر دلیلی کیف پولتان را روی زمین بگذارید، متوجه نگاه‌های عجیب محلی‌ها خواهید شد. زیرا در برزیل، این کار بدشانسی می‌آورد. در حقیقت این کار باعث از دست رفتن ثروت و فقیر شدن می‌شود. فقط برزیلی‌ها به این خرافه اعتقاد ندارند، در کشورهای دیگر آمریکای جنوبی هم مردم چنین اعتقادی دارند.  روسیه؛ سوت زدن در داخل خانه باعث ایجاد مشکلات مالی می‌شود در سراسر روسیه، اعتقادات مختلفی درباره چیزهایی وجود دارد که مردم را فقیر می‌کند. درحالی‌که زمین گذاشتن کیف پول در این کشور مانعی ندارد، اما سوت زدن در داخل خانه اصلاً منطقی نیست. سوت زدن در داخل خانه‌ یکی از بهترین راه‌ها برای ایجاد مشکلات مالی است. در نروژ هم معتقدند که سوت زدن باعث بدشانسی می‌شود. هرچند شما را نصیحت خواهند کرد که در مقابل آفتاب سوت نزنید، زیرا باعث بارندگی می‌شود. هند؛ کوتاه کردن ناخن در شب بدشانسی می‌آورد هند سرزمینی مملو از سنت‌ها و خرافاتی است که قدمت آن‌ها به چند صد سال قبل بازمی‌گردد. اگر با تور هند سفر کردید، ناخن‌های خود را شنبه‌ شب کوتاه نکنید. هندی‌ها معتقدند که این کار واقعاً بدشانسی می‌آورد. حتی اگر ناخن‌هایتان در حال شکستن است، بهتر است تا یکشنبه صبر کنید. این اعتقاد در ژاپن هم وجود دارد، اما آن‌ها مشکلی با کوتاه کردن ناخن در شنبه ندارند، بلکه نباید ناخن‌ها را در شب کوتاه کرد. پس همیشه وقتی هوا روشن است ناخن‌های خود را کوتاه کنید. مجارستان؛ لبه میز ننشینید هر کشوری درباره میز شام، خرافات مخصوص به خود را دارد. هنگام سفر به مجارستان، از شما خواسته می‌شود که لبه میز ننشینید، زیرا باعث بدشانسی می‌شود. در صورت انجام این کار، 7 سال بدشانسی به سراغتان می‌آید. طبق افسانه‌ها، اگر لبه یک میز بنشینید هرگز ازدواج نخواهید کرد. البته افراد زیادی در خارج از مجارستان هستند که اصلاً اهمیتی به این بداقبالی نمی‌دهند؛ اما به هر حال این خرافه، در بین خرافات مردم اروپایی جا گرفته است. فرانسه؛ گربه‌های کالیکو گربه‌های بدیمنی هستند قرن‌هاست که گربه‌های سیاه با خرافات گره‌ خورده‌اند. برخی معتقدند که این گربه‌ها با جادوگران در ارتباطند و برخی دیگر، ارتباط آن‌ها با شیاطین را تصدیق می‌کنند. در بسیاری از فرهنگ‌ها، رد شدن گربه سیاه از روبه‌روی شما نشانه بسیار بدی خواهد بود. در منطقه نروژی فرانسه، گربه‌های کالیکو بدیمن محسوب می‌شوند. این گربه‌ها در فرهنگ‌های دیگر نشانه خوش‌شانسی هستند، مثلاً در آمریکا آن‌ها را گربه‌های پول صدا می‌کنند؛ اما اگر به فرانسه سفر کنید، می‌بینید که این گربه‌ها جایگاه خوبی بین مردم ندارند.  گربه‌های کالیکو در فرانسه بدیمن هستند  اشاعه فرهنگ خرافی غرب به سایر کشورها خرافات کشورهای پیشرفته هم بخشی از خرافات موجود در جهان است و از ریشه‌های گذشته‌شان تا به امروز دوام آورده است. بیشتر این خرافات، دلایل مطرح شدن خود را در اعصار تاریک زمان پیدا کرده‌اند؛ زمانی که علم به اندازه کافی پیشرفت نکرده بود تا دلیل هر اتفاقی را توضیح دهد. با این حال، وقتی مادربزرگ از ما انتظار دارد با توجه به برخی عقاید خرافی کاری را انجام دهیم، ممکن است از سنت‌های قدیمی خود ناامید شویم و آرزو کنیم ای کاش در مدرنیته کشورهای غربی زندگی می‌کردیم. با این حال، باید بگوییم که کشورهای پیشرفته و اروپایی هم کاملاً عاری از باورهای خرافی نیست! در اینجا 8 خرافات کشورهای پیشرفته را معرفی می کنیم که منشأ خوآن‌ها در غرب بوده است و به تدریج بخشی از زندگی روزمره بیشتر مردم جهان در سراسر کرده زمین شده‌اند. 1. شکستن آینه و بدشانسی پس از هفت سال!  یکی دیگر از خرافات مردم اروپایی، باز هم برمی‌گردد به دوران روم باستان. رومیان، مخترعان آینه و بخش بزرگی از قدرت‌های فرهنگی‌ تاثیرگذار بر سایر کشورهای جهان، بر این باور بودند که آینه می‌تواند روح یک فرد را مصادره کند. بنابراین، اگر کسی آینه را بشکند، بخشی از روح خواهد شد. روح در آینه شکسته گیر کرده و در کمین است. همچنین، چون معتقد بودند بدن انسان هفت سال طول می‌کشد تا خود را تجدید کند، بدشانسی شکستن آینه هم تا 7 سال به دنبال فرد خواهد بود. 2. نفرین جمعه سیزدهم!  حالا که به یکی از انواع خرافات مدرن نزدیک می‌شویم، بهتر است به عدد 13 توجه کنید! منشاء این خرافه در نسل‌کشی صدها شوالیه معبد که توسط فیلیپ چهارم فرانسوی در 13 اکتبر 1307  میلادی در یک روز جمعه به قتل رسیدند، برمی‌گردد. همان‌طور که در این مقاله دیدید، بارها عدد 13 به عنوان یک عدد خرافی تکرار شد که در کشور ما هم می‌توانیم نمونه‌هایی از نحس بودن عدد 13 را مشاهده کنید که به خاطر تاثیر از فرهنگ رومی است. 3. مدفوع پرندگان برایتان شانس می‌آورد! شاید هیچ توضیح «منطقی» برای این افسانه جز القای یک «احساس خوب» وجود نداشته باشد. شانس پرنده‌ای که در آسمان بی‌حدوحصر پرواز می‌کند و تصمیم می‌گیرد روی شما مدفوع کند بسیار کم است، مانند پیدا کردن سوزنی در انبار کاه. این دقیقاً همان چیزی است که به عنوان یکی از خرافات در اروپا به سایر کشورها مثل ایران هم سرایت کرده است. 4. عبور گربه سیاه از مسیر شما بدشانسی می‌آورد!  در زمان‌های قدیم، زمانی که مردم اعتقاد زیادی به وجود جادوگران داشتند، تصور می‌شد که جادوگران می‌توانند خود را به گربه سیاه تبدیل کنند تا ناشناس بمانند. بنابراین به عنوان یکی از خرافات کشورهای پیشرفته، اگر یک گربه سیاه از مسیر شما عبور کرد، قرار است به جادوگری تبدیل شود که بدشانسی به بار خواهد آورد. 5. عطسه‌ها و برکت‌ها!  در سال 590 پس از میلاد، طاعون شیوع یافت و کسانی که عطسه می‌کردند به احتمال زیاد، تحت تأثیر این بیماری همه‌گیر قرار می‌گرفتند و به زودی می‌مردند. از این رو، پاپ گریگوری هفتم از همه خواست که هنگام عطسه، مردم به هم بگویند خدا برکت دهد و دعای کوتاهی را نیز برای سلامتی هم بخوانند. 6. انگشتان دست‌تان را ضربدری کنید! مدت‌ها پیش، زمانی که مسیحیت هنوز پذیرفته نشده بود، اعضای این دین از شکل صلیب به عنوان علامت مخفی خود، برای شناخت یکدیگر استفاده می‌کردند. همچنین، در طول جنگ خونین صد ساله بین انگلستان و فرانسه، تیراندازان قبل از کشیدن نخ کمان، انگشتان خود را روی هم گذاشتند و اعتقاد داشتند که به آن‌ها خوش شانسی می‌دهد. این مورد هنوز هم در بین ورزشکاران سراسر جهان به عنوان یک رسم پذیرفته شده است. 7. کیف پول‌های خود را روی زمین بگذارید! یک باور رایج آفریقایی‌آمریکایی است که به مردم هشدار می‌دهد کیف‌های دستی خود را روی زمین بگذارند، در غیر این صورت برای همیشه پول‌های خود را از دست خواهند داد. برخی هم بر این باورند که ثروت، نیاز به کم‌توجهی دارد و با قرار دادن آن روی زمین کثیف، فرد نسبت به آن بی‌احترامی می‌کند. 8. زیر نردبان راه نروید! یکی دیگر از خرافات کشورهای پیشرفته این است که  اعتقاد دارند این خرافات خنده‌دار از زمانی سرچشمه گرفته است که یک نقاش مست به طور تصادفی یک سطل رنگ را روی مردی که در حال رفتن به سر کار بود انداخت. بیچاره از آن زمان، مردم هنگام رفتن به کسب و کارشان از رفتن به زیر نردبان اجتناب می‌کنند.  خرافات مردم اروپایی ریشه خرافات کشورهای پیشرفته اروپایی برخی از خرافات چنان در جوامع مدرن انگلیسی زبان ریشه دوانده‌اند که همه، از مردم عادی گرفته تا دانشمندان، پذیرای این خرافات هستند (یا حداقل از انجام ندادن آن، اندکی احساس ناراحتی می‌کنند). اما چرا زیر نردبان راه نمی‌رویم؟ چرا به گربه سیاه دید منفی داریم؟ چرا افراد مذهبی عطسه را نشانه «رحمت خدا» می‌دانند؟ و چرا باید از باز کردن چتر در داخل خانه به هر قیمتی اجتناب کنیم؟ این بدشانسی است که چتر را در داخل خانه باز کنیم اگرچه برخی از مورخان باورهای خرافی را به دوران مصر باستان برمی‌گردانند، اما برخی هم کاملا ریشه مدرن دارند! مثلا خرافه درباره باز نکردن چترها در داخل، اخیراً در انگلستان ویکتوریایی سرچشمه گرفته است. چارلز پاناتی، دانشمند و نویسنده، در کتاب «منشأهای خارق‌العاده چیزهای روزمره» (هارپر، 1989) می‌نویسد: «در لندن قرن هجدهم، زمانی که چترهای ضدآب با پره‌های فلزی شروع به تبدیل یک منظره‌ای معمولی در روزهای بارانی شدند، برخی از افراد دست و پا چلفتی آغازگر خرافات درباره این چترها شدند. مکانیزم این چترها، باز کردن چتر را به یک خطر واقعی در داخل خانه تبدیل می‌کرد. چتر با پره‌های سفت که ناگهان در یک اتاق کوچک باز می‌شد، می‌توانست به یک بزرگسال یا کودک آسیب جدی وارد کند یا یک جسم شکننده را بشکنند. حتی یک باز کردن چتر ساده می‌توانست باعث ایجاد کلمات ناخوشایند یا یک نزاع جزئی شود. بالاخره، باعث بدشانسی در خانواده یا دوستان می‌شد. بنابراین، خرافات به عنوان یک عامل بازدارنده برای باز کردن چتر در داخل خانه به وجود آمد. راه رفتن از زیر نردبان کج، بدشانسی می‌آورد! این خرافه به طور واقعی 5000 سال پیش در مصر باستان سرچشمه گرفته است. نردبانی که به دیوار تکیه داده است، مثلثی را تشکیل می‌دهد که مصریان این شکل را مقدس می‌دانستند (مثلاً در اهرام به وفور این شکل نشان داده شده است). برای آن‌ها مثلث‌ها نشان دهنده تثلیث خدایان بود و عبور از یک مثلث به معنای هتک حرمت محسوب می‌شد. این باور در طول اعصار راه خود را باز کرد. پاناتی توضیح می‌دهد: قرن‌ها بعد، پیروان عیسی مسیح خرافات را غصب کردند و آن را در پرتو مرگ مسیح تفسیر کردند؛ «چون نردبانی در مقابل صلیب قرار گرفته بود، به نمادی از شرارت، خیانت و مرگ تبدیل شد. راه رفتن زیر نردبان باعث بدبختی شد.» این باور آنقدر گسترش یافت که در انگلستان در دهه 1600، مجرمان در طی پیمودن مسیر زندان برای رسیدن به چوبه‌دار، مجبور بودند از زیر نردبان راه بروند. وقتی نمک روی زمین ریخت، چه کار کنیم؟ ریختن نمک در طول هزاران سال تاریخ اروپایی به عنوان بدشانس تلقی شده و به عنوان خرافات کشورهای پیشرفته هنوز هم ادامه دارد. حدود 3500 سال قبل از میلاد، سومریان باستان برای اولین بار تلاش کردند تا بدشانسی نمک ریخته شده را با قرار دادن مقداری نمک روی شانه‌های چپ از خود دور کنند. این آیین به مصریان، آشوریان و بعداً یونانیان گسترش یافت. این خرافات در نهایت نشان می‌دهد که مردم چقدر نمک را به عنوان یک چاشنی جهت طبخ غذا ارزشمند می‌دانند (هنوز هم برای آن ارج قائلند). به گفته پاناتی، پترونیوس، نویسنده رومی، در ساتیریکون وقتی می‌گوید«نمکش ارزش ندارد» یعنی نوعی اهانت به سربازان رومی که به آنها کمک هزینه ویژه‌ای برای جیره نمک داده می‌شد. برای جلوگیری از ناامیدی به چوب ضربه بکوبید! اگرچه مورخان می‌گویند این مورد ممکن است یکی از رایج‌ترین رسوم خرافی در ایالات متحده و به عنوان خرافات کشورهای پیشرفته در نظر گرفته شده باشد، اما منشأ آن بسیار مورد تردید است. گلداسمیت می‌نویسد: «برخی آن را به آیین مذهبی باستانی لمس کردن صلیب هنگام ادای سوگند نسبت می‌دهند. از طرف دیگر، «در میان دهقانان نادان اروپا، ممکن است عادت به در زدن با صدای بلند برای دور نگه داشتن ارواح شیطانی باعث آغاز این خرافه شده باشد». برای خوش شانسی، یک نعل اسب به در خانه آویزان کنید! نعل اسب در طیف گستردهای از فرهنگ‌ها به عنوان یک طلسم خوش شانسی در نظر گرفته می‌شود. اعتقاد به قدرت‌های جادویی نعل به یونانی‌ها برمی‌گردد که فکر می‌کردند عنصر آهن توانایی دفع شر را دارد. نعل‌ها نه تنها از آهن ساخته می‌شدند، بلکه شکل هلال ماه در یونان قرن چهارم را برای یونانیان ترسیم می‌کردند که نمادی از باروری و اقبال خوب بود. اعتقاد به قدرت طلسم نعل اسب از یونانی‌ها به رومی‌ها و از آن‌ها به مسیحیان منتقل شد. در جزایر بریتانیا در قرون وسطی، زمانی که ترس از جادوگری بیداد می‌کرد، مردم نعل اسبی را به طرفین خانه‌ها و درهای خود می‌چسباندند. مردم فکر می‌کردند که جادوگران از اسب‌ها می‌ترسند و از نزدیک شدن به آن‌ها دوری می‌کردند. عدد 13 بدشانس است! یهودا که اغلب به عنوان مهمان سیزدهم در شام آخر مسیح در نظر گرفته می‌شود به عنوان منشاء نحسی محسوب می‌شود. ترس از عدد 13 که به «triskaidekaphobia» معروف است، ریشه در اساطیر نورس دارد. در یک داستان معروف، 12 خدا دعوت شدند تا در Valhalla، یک سالن ضیافت باشکوه در Asgard، در نزدیکی شهر خدایان، ناهار بخورند. لوکی، خدای نزاع و شر، جشن را به هم زد و تعداد شرکت‌کنندگان را به 13 نفر رساند. خدایان دیگر سعی کردند لوکی را بیرون کنند و در مبارزه‌ای که پیش آمد، بالدر محبوب یکی از خدایان در بین آن‌ها کشته شد. پرهیز مردم اسکاندیناوی‌ از مهمانی‌های شام 13 نفره و نفرت از خود شماره  در جنوب این کشور به بقیه اروپا گسترش یافت. در دوران مسیحیت با داستان شام آخر، که در آن یهودا، صحابی که به عیسی خیانت کرد و سیزدهمین مهمان سر میز بود، تقویت شد. بسیاری از مردم هنوز از این عدد دوری می کنند، اما هیچ مدرک آماری مبتنی‌بر بدشانس بودن عدد 13 وجود ندارد.  نحسی 13 حتی در خرافات کشورهای پیشرفته سخن آخر همانطور که در این متن نوشتیم، اروپایی‌ها نیز مثل سایر کشورهای شرقی، فرهنگی آمیخته با خرافه دارند که در زمان سفر کردن بهتر است با این آداب و رسوم آشنا شوید. بنابراین، ممکن است در سفر خرافات کشورهای پیشرفته هم ببینید و از آن تعجب کنید. اگر به این کشورها سفر کرده‌اید و تجربه‌ای از مواجهه با خرافات مردمانش دارید، خوشحال می‌شویم با ما در میان بگذارید.   تألیف: تیم نویسندگان لست‌سکند
https://lastsecond.ir/blog/10411-best-cheap-hotels-in-van,بهترین هتل های ارزان وان را بشناسید!پیدا کردن بهترین هتل های ارزان وان کمی دشوار است؛ چون باید کیفیت و قیمت را در یک تعادل نسبی قرار دهید. برای پیدا کردن بهترین هتل های ارزان وان، باید دائماً گوش به زنگ منابع معتبر باشید؛ زیرا امکانات و قیمت هتل ارزان در وان ترکیه ممکن است طی چندماه تغییر کند. از آن‌جایی که شهر وان یک مقصد ارزان برای ایرانیان است، با رزرو یک هتل ارزان در وان ترکیه، دیگر هیچ جای نگرانی بابت هزینه‌های سفر نخواهید داشت. بنابراین، اگر قصدتان این است که قیمت تور وان ترکیه را پایین بیاورید ولی کیفیت هم در حد مناسبی حفظ شود، این مطلب را از دست ندهید. معمولا، بسیاری از مسافران ایرانی به دلیل نزدیکی وان به ایران، با سفر زمینی و شخصی از این شهر بازدید می‌کنند و به دنبال هتل های ارزان وان هستند تا چند شبی در این شهر خرید و گشت‌وگذار کنند. البته این نکته را هم در نظر بگیرید که با توجه به ارزان بودن این هتل ها در وان، نباید انتظار بخشی از خدمات را داشته باشید. با این اوصاف، تصمیم گرفتیم این مطلب از لست سکند را به معرفی چند مورد از ارزانترین هتل های وان اختصاص دهیم. آنچه در ادامه مطلب خواهید خواند  هتل دیمت پارک (Dimet Park Hotel)هتل دوسکو (Hotel Dosco)هتل رونسانس لایف (RÖNESANS LİFE HOTEL)هتل توپراک (Toprak Hotel)هتل کانفوریوم (The Conforium Hotel Van)هتل رسمینا (Resmina Hotel)هتل یاقوت (Yakut Van)گرند هتل وان (Grand Hotel Van)هتل رویال برک (Royal Berk Hotel) هتل دیمت پارک (Dimet Park Hotel) نام هتل دیمت پارک را در جست‌وجوی «بهترین هتل های ارزان وان» بارها و بارها خواهید دید. این هتل از موزه وان فقط 500 متر فاصله دارد و جدا از خوش‌موقعیت بودنش، امکاناتی مثل رستوران، پارکینگ رایگان و اینترنت پرسرعت دارد. هر اتاق این هتل از نظر ویو و وسایل، ویژگی‌های خودش را دارد. برای مثال، از پنجره برخی از اتاق‌های هتل دیمت پارک، نمایی زیبا از کوهستان و شهر به چشم می‌خورد. اگر چه هتل دیمت پارک وان به بسیاری از نقاط شهر دسترسی آسانی دارد، اما اگر به هر دلیلی بخواهید ماشین و دوچرخه اجاره کنید، می‌توانید از راهنمایی‌ کارکنان هتل استفاده کنید. امتیاز هتل دیمت پارک در گوگل: 3.3 از 5 امتیاز هتل دیمت پارک در تریپ ادوایزر: 2.5 از 5 امتیاز هتل دیمت پارک در بوکینگ: 6.9 از 10 آدرس هتل دیمت پارک: منطقه شریفیه وان، خیابان جمهوریت، خیابان عرفان باشتوق  موقعیت هتل دیمت پارک در شهر وان  هتل دیمت پارک، یک هتل ارزان در وان ترکیه  اتاق‌های هتل دیمت پارک هتل دوسکو (Hotel Dosco) هتل دوسکو هم یک هتل ارزان در وان ترکیه است که همه‌جوره در کاهش هزینه‌های سفر، شما را یاری می‌کند. این هتل، یک رستوران دارد که غذای ارزان و با کیفیتی سرو می‌کند، اما اگر می‌خواهید هزینه غذا در ترکیه را کمتر کنید، کافی است از آشپزخانه مشترک هتل دوسکو استفاده کنید. هتل دوسکو در طول 7 سال سابقه درخشان در سایت بوکینگ، خدماتی از قبیل تورهای گردشگری به نقاط مختلف وان ارائه می‌دهد. در توصیف امکانات هتل دوسکو هم باید بگوییم که این هتل، از نظر امکانات هیچ چیز از بهترین هتل های ارزان وان کم ندارد. امتیاز هتل دوسکو در گوگل: 4.4 از 5 امتیاز هتل دوسکو در تریپ ادوایزر: 3 از 5 امتیاز هتل دوسکو در بوکینگ: 7.9 از 10 آدرس هتل دوسکو: خیابان کوچبی  موقعیت هتل دوسکو در شهر وان  آرایشگاه هتل دوسکو  سالن انتظار هتل دوسکو هتل رونسانس لایف (RÖNESANS LİFE HOTEL) اگر در بین بهترین هتل های ارزان وان به دنبال موردی هستید که به مرکز شهر فاصله نزدیکی داشته باشد، هتل رونسانس لایف انتظارات شما را به بهترین شکل ممکن برآورده می‌کند. در این هتل، مرکز خرید وان ای وی ام، در دم‌دست‌ترین حالت ممکن است. وقتی در رونسانس لایف اقامت دارید، علاوه بر فروشگاه‌ها، به انواع رستوران هم دسترسی خواهید داشت؛ با این حال، بهتر است به رستوران خود هتل هم سر بزنید، زیرا علاوه‌بر ارزان‌بودن منوی این رستوران، غذای با کیفیتی در آن سرو می‌شود. هنگام رزرو اتاق در هتل رونسانس لایف، توجه داشته باشید که برخی از اتاق‌های هتل، بالکنی دارند که بهترین مناظر از شهر وان را به نمایش می‌گذارد، بنابراین اگر می‌توانید بیشتر هزینه‌ کنید، اقامت در این اتاق‌ها را از دست ندهید. با توجه به نظرات مشتریان و امتیازاتی که هتل رونسانس لایف کسب کرده است، این هتل همواره در لیست هتل های ارزان وان بوده است. کیفیت این هتل بسیار بالاتر از قیمت آن است. امتیاز هتل رونسانس لایف در گوگل: 4.3 از 5 امتیاز هتل رونسانس لایف در تریپ ادوایزر: 4 از 5 امتیاز هتل رونسانس لایف در بوکینگ: 8.1 از 10 آدرس هتل رونسانس لایف: شمال منطقه حافظیه وان، خیابان اسکی جوازی  موقعیت هتل رونسانس لایف در شهر وان  ورودی هتل رونسانس لایف  اتاق هتل رونسانس لایف هتل توپراک (Toprak Hotel) یکی از ویژگی‌های بسیار مهم هتل توپراک که آن‌ را از سایر ارزانترین هتل های وان جدا می‌کند، تسلط کارکنان میز پذیرش آن به زبان‌های فارسی، انگلیسی، کردی و عربی است. از نظر موقعیت هم کافی است اشاره کنیم که توپراک تا موزه وان فقط 700 متر فاصله دارد و از آن‌جایی که این هتل در یک خیابان فرعی قرار گرفته، در بیشتر ساعات روز از سروصدای شهر در امان خواهید بود. همیشه برای محاسبه قیمت هتل ارزان در وان ترکیه، اگر با ماشین شخصی سفر می‌کنید، به رایگان بودن پارکینگش هم دقت کنید. هتل توپراک، بر خلاف بسیاری از هتل‌هایی که در این مطلب معرفی کردیم، برای استفاده از پارکینگ اختصاصی، هزینه دریافت می‌کند. در عوض یک سری از خدمات، مثل چای، در این هتل رایگان است. طبق نظرات کاربران، توپراک یکی از بهترین هتل های ارزان وان برای سفر دونفره است. امتیاز هتل توپراک در گوگل: 4.4 از 5 امتیاز هتل توپراک در تریپ ادوایزر: 4 از 5 امتیاز هتل توپراک در بوکینگ: 8.6 از 10 آدرس هتل توپراک: محله باغچه‌بان، خیابان سهکه  موقعیت هتل توپراک در شهر وان  توپراک، یکی از ارزانترین هتل های وان  اتاق‌های هتل توپراک هتل کانفوریوم (The Conforium Hotel Van) هتل کانفوریوم یک هتل 5 ستاره است که به دلیل تخفیف‌ها و سطح خدماتی که ارائه می‌دهد، گاهی می‌توانیم آن ‌را در لیست بهترین هتل های ارزان وان قرار دهیم. از نظر موقعیت، این هتل نزدیک‌ترین فاصله را با مرکز شهر دارد. همچنین، کانفوریوم در مقایسه با ارزانترین هتل های وان، امکانات برجسته‌تری دارد که از بینشان می‌توانیم سونا و استخر سرپوشیده را ذکر کنیم. کارکنان هتل کانفوریوم آماده خدمات‌رسانی 24 ساعته به مشتریان هستند. اگر با ماشین شخصی سفر کرده‌اید، هتل کانفوریوم برای شما یک پارکینگ رایگان هم در نظر گرفته است. اگر هم قصد داشته باشید در وان سوار هواپیما شوید؛ هتل کانفوریوم با نزدیک‌ترین فرودگاه فقط 5 کیلومتر فاصله دارد. بنابراین، از بین هتل های وان، این هتل موقعیت جغرافیایی خوبی دارد. امتیاز هتل کانفوریوم در گوگل: 4.4 از 5 امتیاز هتل کانفوریوم در تریپ ادوایزر: 3.7 از 5 امتیاز هتل کانفوریوم در بوکینگ: 8.3 از 10 آدرس هتل کانفوریوم: بلوار کاظم کارابکیر  موقعیت هتل کانفوریوم در شهر وان  هتل کانفوریوم   اتاق‌های هتل کانفوریوم هتل رسمینا (Resmina Hotel) هتل رسمینا به عنوان یک هتل ارزان در ترکیه، از معمول‌ترین و استانداردترین امکاناتی مثل سیستم تهویه، پارکینگ رایگان، تلوزیون، یخچال، قهوه‌ساز خانگی و... برخوردار است. اما این تمام مزیت‌های اقامت در این هتل نیست، بلکه هتل رسمینا در شعاع 2 کیلومتری خود، بیش از 10 مورد از جاهای دیدنی وان را تحت پوشش قرار می‌دهد؛ ضمن اینکه بیش از 50 رستوران خوب وان هم در این فاصله قرار دارند که از بهترینشان می‌توانیم به رستوران محل سیتی اشاره کنیم. این رستوران معروف، درست یک خیابان پایین‌تر از هتل رسمینا است. امتیاز هتل رسمینا در گوگل: 3.9 از 5 امتیاز هتل رسمینا در تریپ ادوایزر: 4 از 5 امتیاز هتل رسمینا در بوکینگ: 8.4 از 10 آدرس هتل رسمینا: خیابان زبیده حانم  موقعیت هتل رسمینا در شهر وان  ورودی هتل رسمینا  اتاق‌های هتل رسمینا هتل یاقوت (Yakut Van) درست مثل بسیاری از بهترین هتل های ارزان وان، هتل یاقوت هم یک هتل 3 ستاره است. با توجه به این که قیمت هتل ارزان در وان ترکیه از حدود شبی 200 هزار تومان شروع می‌شود، هتل یاقوت از ارزانترین هتل های وان است؛ اما این موضوع هیچ وقت باعث کم شدن کیفیت خدمات این مرکز اقامتی نشده است. هتل یاقوت یک رستوران، پارکینگ رایگان، اینترنت و... را برای مسافران شهر وان آماده کرده است. از لحاظ موقعیت هم هتل یاقوت در فاصله نزدیکی از مرکز خرید وان ای وی ام و بسیاری از جاذبه‌های این شهر قرار دارد. اگر لیست تور وان ترکیه نوروز را بررسی کنید، احتمالاً نام این هتل را چند بار ببینید. امتیاز هتل یاقوت در گوگل: 3.6 از 5 امتیاز هتل یاقوت در سایت تریپ ادوایزر: 3 از 5 امتیاز هتل یاقوت در سایت بوکینگ: 6.9 از 10 آدرس هتل یاقوت: بلوار کاظم کارابکیر قیمت تورهای نوروز وان  موقعیت هتل یاقوت در شهر وان  هتل یاقوت وان  اتاق هتل یاقوت وان گرند هتل وان (Grand Hotel Van) هتل گرند هم یک هتل ارزان در وان ترکیه است که در خیابان جمهوریت واقع شده است. مهم‌ترین نقطه قوت و ویژگی این هتل رستوران آن است که منوی انتخابی دارد؛ ضمن اینکه در گرند هتل، هر نوشیدنی‌ای را که بخواهید در بهترین کیفیت ممکن خواهید یافت. در بین بهترین هتل های ارزان وان، خصوصاً آن‌هایی که در این مطلب معرفی کردیم، گرند هتل وان نزدیک‌ترین فاصله را به موزه وان دارد؛ به طوری که با کمتر از 10 دقیقه پیاده‌روی به آن خواهید رسید. این را هم اضافه کنیم که برخی از خدمات گرند هتل وان، در سایر ارزانترین هتل های وان نظیر ندارد؛ برای مثال این هتل خدمات خشکشویی هم ارائه می‌دهد. امتیاز گرند هتل وان در گوگل: 3.9 از 5 امتیاز گرند هتل وان در تریپ ادوایزر: 3.5 از 5 امتیاز گرند هتل وان در بوکینگ: 6.8 از 10 آدرس گرند هتل وان: مرکز وان، خیابان جمهوریت  موقعیت گرند هتل در شهر وان  نمای رستوران گرند هتل وان  اتاق گرند هتل وان، عکس از آرشیو لست سکند، علی عباسی هتل رویال برک (Royal Berk Hotel) هتل رویال برک با مراکز گردشگری مهمی مثل موزه وان و مسجد اولو فقط سه دقیقه فاصله دارد؛ ضمن اینکه برای دسترسی به رستوران‌های محلی اطراف رویال برک، کافیست پای خود را از هتل بیرون بگذارید و چند قدم راه بروید. تمام اتاق‌های این هتل از وسایل و امکانات مدرن پر شده است. از محبوب‌ترین خدمات هتل رویال برک نیز می‌توانیم به پارکینگ و اینترنت رایگان، خدمات‌رسانی سریع به هر اتاق و رفت‌وآمد راحت به فرودگاه اشاره کنیم. امتیاز هتل رویال برک در گوگل: 4 از 5 امتیاز هتل رویال برک در تریپ ادوایزر: 4.5 از 5 امتیاز هتل رویال برک در بوکینگ: 7.6 از 10 آدرس امتیاز هتل رویال برک: خیابان جمهوریت  موقعیت هتل رویال برک در شهر وان  ورودی هتل رویال برک  اتاق‌های هتل رویال برک سخن آخر  همه می‌دانیم که وان شهری ارزان است و پیدا کردن یک هتل ارزان در وان ترکیه، کار سختی نیست. اما در این بین نباید از کیفیت غافل شویم؛ زیرا امنیت، بهداشت و موقعیت یک هتل، در هر قسمتی از سفرتان تأثیر می‌گذارد. ازاین‌رو در این مطلب، هتل‌هایی را معرفی کردیم که بازخوردهای مثبت بسیاری را از مسافران وان گرفته‌اند. اگر تجربه اقامت در هر یک از هتل‌هایی که در این مطلب معرفی کردیم داشته‌اید، پیشنهاد می‌کنیم حتما نظرتان را درباره آن با سایر کاربران لست‌سکند به اشتراک بگذارید. همچنین اگر درباره سفر به وان، ذهنتان درگیر سوالات مختلفی است، می‌توانید مطلب راهنمای سفر به وان را مطالعه کنید.    تألیف: تیم نویسندگان لست سکند
https://lastsecond.ir/blog/5563-ancient-temples-in-india,به دنیای افسانه‌های هندی قدم بگذارید در گوشه و کنار کشور هند، معابد متعدد و متفاوتی وجود دارد که معماری منحصر به فرد و قدمتی تاریخی دارند. برخی از این معابد مانند یک گنجینه مخفی میان درختان سدر مقدس قرار گرفته‌اند و از دوردست، چشم‌انداز زیبایی از آن‌ها می‌توان دید. بسیاری از این معابد، پنهان هستند و به غیر از مردمان محلی، کسی از وجود این آثار باستانی در ایالات مختلف هند خبر ندارد. اما گروه دیگری از این معابد هند، شهرت جهانی دارند. با وجود عقاید و مذاهب متفاوت در این کشور، وجود تعداد زیادی معبد چندان هم غیرعادی نیست، بنابراین اگر قصد خرید تور هند را دارید و این سبک از جاذبه‌ها برای شما جذاب است، بهتر است پیش از سفر، اطلاعات کافی در مورد آن‌ها داشته باشید. در این مطلب از بلاگ لست سکند، به سراغ 10 معبد مشهور و دیدنی هند رفته‌ایم که برای هر کدام از ما می‌تواند خاص و قابل توجه باشد. اگر شما هم دوست دارید از معروفترین معابد هند بیشتر بدانید، این مطلب را از دست ندهید. آنچه در ادامه مطلب خواهید خواند  معبد موندشواری دوی (Mundeshwari Devi Temple)  معبد میمون‌ها (Khole Ke Hanuman Ji Temple) معبد رامانتاسوامی (Ramanathaswamy Temple) معبد ماهابالیپورام (Mahabalipuram Temples)معبد کایلاشنات (Kailasa temple) معبد تانگناث (Tangnath Temple) معبد آدی کومبسوارار (Adi Kumbeswarar)  معبد کونارک سان (Konark Sun Temple)  معبد دیلوارا (Dilwara Temple)  معبد غار بادامی (Badami Cave Temple)  معبد موندشواری دوی (Mundeshwari Devi Temple)  این معبد معروف هند، قدیمی ترین معبد دنیا محسوب می‌شود و احتمال می‌رود در دوران سکاها ساخته شده باشد. محققان باستان شناسی هند، قدمت معبد موندشواری دوی را به سال 108 پس از میلاد نسبت می‌دهند و بنای آن به شکل یک هشت ضلعی ساخته شده که در نوع خود منحصربه‌فرد است. برای دیدن این معبد هندو در ایالت بیهار، باید بدانید که مسیر چندان هم راحت نیست و اگر برای بالا رفتن از تپه و پیاده‌روی آمادگی دارید، می‌توانید روی دیدن آن حساب کنید. موندشواری دوی از آن دسته معبدهای هند است که به پرستش الهه دورگا اختصاص داده شده بود، هر چند که در قرن‌ها، خدایان متعددی در این معبد پرستیده می‌شدند، از طرف دیگر، یافته‌های باستان‌شناسان نشان می‌دهد که کاربری این معبد، فقط زیارتگاه نبوده است و به عنوان محلی برای آموزش هم استفاده می‌شده است.  ساعت بازدید از معبد موندشواری دوی: 6 صبح تا 7 بعدازظهر قیمت بازدید از معبد موندشواری دوی: رایگان  ایالت محل قرارگیری معبد: بیهار موقعیت دقیق معبد موندشواری دوی  ورودی معبد موندشواری  بنای هشت ضلعی موندشواری از معابد معروف هندوستان  معبد میمون‌ها (Khole Ke Hanuman Ji Temple) معبد میمون‌ها بدون اغراق یکی از معروف ترین معابد هند است، شاید شما در سفرتان به این کشور، بسیاری از مراسم عجیب هند را در نزدیکی معابد ببینید؛ اما قطعا معبد میمون‌ها یکی از عجیب‌ترین جاهایی خواهد بود که به عمرتان رفته‌اید، این معبد در نگاه اول، شبیه به یک مکان تسخیر شده است! البته هیچ روحی آن را تسخیر نکرده است؛ بلکه مدت‌هاست که این معبد در اختیار میمون‌هایی قرار گرفته که در آن زندگی می‌کنند.  حالا چرا میمون؟ در افسانه‌های هندو آمده است که دزدی، همسر ویشنو، خدای هندی را با خود می‌برد؛ اما این زن در تمام مدت، تن به گناه نمی‌دهد و در نتیجه، گروهی از میمون‌ها او را نجات می‌دهند و به ویشنو بازمی‌گردانند؛ به همین دلیل هم مقدس می‌شوند و حتی معبدی به آن‌ها تعلق می‌گیرد. ساعت بازدید از معبد میمون‌ها: 6 صبح تا 8:30 بعدازظهر قیمت بازدید از معبد میمون‌ها: رایگان  ایالت محل قرارگیری معبد میمون‌ها: راجستان  موقعیت دقیق معبد میمون‌ها  معبد میمون‌ها از معابد معروف هندوستان  میمون‌های مقدس جیپور  معبد رامانتاسوامی (Ramanathaswamy Temple) شهرهای دیدنی هند محدود به دهلی و جیپور و آگرا نمی‌شوند. به خصوص، وقتی که پای عقاید هندوها در میان باشد، افسانه‌های شنیدنی متنوعی در مورد الهه‌ها و خدایان هندی وجود دارد که هر کدام، علت ساخت یک معبد بوده‌اند. معبد رامانتاسوامی یکی از معابد مربوط به شیوا است و بر اساس نوشته‌های رامایانا در این معبد، شیوا پیش از رفتن به سریلانکا و شروع جنگ، دعا کرده تا از هر گناهی که ممکن است علیه پادشاه مرتکب شود، دور بماند. ساعت بازدید از معبد رامانتاسوامی: 6 صبح تا 8:30 بعدازظهر قیمت بازدید از معبد رامانتاسوامی: 50 روپیه ایالت محل قرارگیری معبد رامانتاسوامی: تامیل نادو   موقعیت دقیق معبد رامانتاسوامی  نمای بیرونی رامانتاسوامی معبد معروف هند  طراحی زیبای معبد های هندوستان در رامانتاسوامی  معبد ماهابالیپورام (Mahabalipuram Temples) یادبودهای ماهابالیپورام نمایانگر میراث غنی قرن هفتم و هشتم میلادی است. ساختار و معماری آن‌ها ترکیبی از بناهای ارابه‌ای شکل و غار مانند به همراه بناهای سنگی عظیم در فضای باز است. معابد ماهابالیپورام به شیوا تعلق دارد. جالب است بدانید شهری که معبد در آن قرار گرفته، در قرن یک و دو میلادی ساخته شده است و امروز بخشی از میراث جهانی یونسکو محسوب می‌شود. ساعت بازدید از معبد ماهابالیپورام: 6 صبح تا 6 بعدازظهر قیمت بازدید از معبد ماهابالیپورام: 340 روپیه ایالت محل قرارگیری معبد ماهابالیپورام: تامیل نادو  موقعیت دقیق معبد ماهابالیپورام  ماهابالیپورام معروفترین معابد هند معبد کایلاشنات (Kailasa temple) اگر سری به راهنمای سفر هند زده باشید،‌ در بخشی که از جاذبه‌ها حرف زده می‌شود، از تعداد زیاد جاهای دیدنی هند شگفت‌زده خواهید شد. این شبه قاره شگفت انگیز، 40 اثر ثبت جهانی در فهرست یونسکو دارد که معبد کیلاشنات یکی از آنهاست. این بنای عظیم و ماموت مانند در حقیقت درون یک سنگ بزرگ حکاکی شده است. معبد کایلاشنات یا کایلاسا در قرن شانزدهم در یکی از 34 غار زیبای الورا ساخته شده و باستان‌شناسان قدمت آن را به قرن 8 میلادی نسبت می‌دهند. ساعت بازدید از معبد کایلاشنات: 9 صبح تا 5 بعدازظهر قیمت بازدید از معبد کایلاشنات: 40 روپیه ایالت محل قرارگیری معبد کایلاشنات: ماهاراشترا موقعیت دقیق معبدکایلاشنات  کایلاشنات، یکی از معابد معروف هندوستان  معبد ثبت جهانی کایلاشنات در هندوستان  معبد تانگناث (Tangnath Temple)  همه معابد هند در شهرها قرار ندارد، بعضی از آن‌ها ممکن است حتی در جایی باشند که آنقدر دور افتاده است که حتی بلد بودن زبان انگلیسی کار شمار را راه نمیندازد و بهتر است پیش از رفتن به آنجا کلمات پرکاربرد هند را یادگرفته باشید. معبد تانگناث در ارتفاع 3680  متری قرار گرفته و بلندترین معبد شیوا در سراسر جهان محسوب می‌شود. تاریخ ساخت بنا به طور دقیق مشخص نیست؛ اما بنابر افسانه‌های هندوستان، قهرمانی به نام پانداوا این بنا را برای شیوا ساخت تا گناهانش بخشیده شود. اما فضای درونی معبد تانگناث بسیار کوچک است و به سختی ده نفر را در خود جای می‌دهد. سنگ‌های این معبد به رنگ سیاه بوده و برای هر بیننده‌ای جالب است.   ساعت بازدید از معبد تانگناث: 6 صبح تا 7 بعدازظهر قیمت بازدید از معبد تانگناث: رایگان  ایالت محل قرارگیری معبد تانگناث: اوتارخاند موقعیت دقیق معبد تانگناث  معبد تانگناث  معبد تانگناث در دامنه کوه  معبد آدی کومبسوارار (Adi Kumbeswarar)  معبد با شکوه آدی کومبسوارار در قرن هفتم میلادی توسط خاندان کولا (Chola) ساخته شد. اما در سال‌های بعد توسط پادشاهان مختلف کمی تغییر داده شد و آن‌ها بناهای جدیدی به آن اضافه کردند. این مجموعه در محیط 30 هزار 181 متر مربعی احداث شده است و شرقی‌ترین برج، بلندترین معبد این مجموعه محسوب می‌شود که 40 متر معادل 11 طبقه ارتفاع دارد. گفتن این نکته هم خالی از لطف نیست که در ماه‌های فوریه و مارس، فستیوال ماسی ماگام (Masi Magam) در این معبد برگزار می‌شود. ساعت بازدید از معبد آدی کومبسوارار: 6 صبح تا 12:30 ظهر و 4 بعدازظهر تا 9 شب قیمت بازدید از معبد آدی کومبسوارار: رایگان  ایالت محل قرارگیری معبد آدی کومبسوارار : تامیل نادو  موقعیت دقیق معبد کومبسوارار  آدی کومبسوارار از معابد هند با ظاهری خاص  حیاط معبد آدی کومبسوارار  معبد کونارک سان (Konark Sun Temple)  معبد کونارک سان هم جزو میراث ثبت شده یونسکو است. این معبد در قرن 13 میلادی توسط پادشاهان خاندان گانگای شرقی احداث شده است. معبد با شکوه کونارک سان حتی یک جایگاه مقدس هم دارد، بلکه این بنا به شکل ارابه‌ای با 12 جفت چرخ و هفت اسب ساخته شده و 70 متر ارتفاع دارد. شاید جالب باشد بدانید این معبد، کاربری پرستشگاه نداشته است و علت آن هم رعایت نشدن ضرب الاجل ساخت و به خطر افتادن جان 1200 کارگر آن بوده است. ساعت بازدید از معبد کونارک سان: 6 صبح تا 8 شب قیمت بازدید از  معبد کونارک سان: 600 روپیه ایالت محل قرارگیری  معبد کونارک سان: اودیشا موقعیت دقیق معبد کونارک سان  بقایای معبد کونارک سان   کونارک سان از خاص‌ترین معبدهای هند  معبد دیلوارا (Dilwara Temple)  در هند آیین‌ها و مذاهب گوناگونی وجود دارد که در اپیزود هند پادکست رادیو ماجرا مفصل درباره این تنوع عقیده برایتان گفته‌ایم. معبد دیگری که از لیست معروفترین معابد هند به آن اشاره می کنیم، معبد دیلوارا مربوط به آیین جین (Jain) است که توسط افراد و صنعت کاران ماهری بین قرن‌های 11 تا 13 میلادی ساخته شده است. 5 بنای اصلی معبد از سنگ مرمر ساخته شده و به اهمیت آن از لحاظ معماری اضافه می‌کند. جزئیات به کار رفته در سقف‌ها، راهروها و ستون‌ها شکوه و جلال این معابد را به خوبی نشان می‌دهد.  ساعت بازدید از معبد دیلوارا: 24 ساعته قیمت بازدید از معبد معبد دیلوارا: رایگان ایالت محل قرارگیری معبد دیلوارا راجستان موقعیت دقیق معبد دیلوارا  نمایی از بیرون معبد دیلوارا  دیلوارا از معبدهای آیین جین در هند  معبد غار بادامی (Badami Cave Temple)  ترکیبی خارق‌العاده از معابد هندو، جین و بودایی در بنای این معبد دیده می‌شود. معابد بادامی در قرن 6 میلادی ساخته شده‌اند و معماری آن‌ها به سبک بادامی چالوکیا است. در این مجموعه جمعا شش غار وجود دارد که سه تای اول بر اساس افسانه‌های هندو ساخته شده و چهارمین غار به آیین جین تعلق دارد و پنجمی نمایان‌گر بودیسم است. اما ششمین غار نیز بعدها در سال 2015 کشف شد و نقش و نگارهایی به سبک هندوها را در خود جای داده است. ساعت بازدید از معبد دیلوارا: 9 صبح تا 5:30 بعدازظهر قیمت بازدید از معبد معبد دیلوارا: 500 روپیه ایالت محل قرارگیری معبد دیلوارا: کارناتاکا موقعیت دقیق غارمعبد بادامی  معبد معروف هند در دل کوه‌ها  یکی از شش معبد غارمعبد بادامی  سخن آخر در سفر به هند سعی کنید تا جای ممکن اطلاعات کافی داشته باشید، در مورد همه چیز بخوانید، از کارهای ممنوع در هند گرفته تا قیمت لباس در هند، این کشور بزرگ به اندازه کافی برای شما شگفتی آماده کرده است تا نیازی به غافلگیر شدن برای اطلاعات پیش پا افتاده نباشد. در میان همه جاهای گشتنی هند، معابد احتمالا برای شما باید عجیب‌تر باشد. با پا گذاشتن به محدوده هر معبد، انگار که با به کشوری تازه گذاشته باشید، با رسوم و رفتارهای مخصوص به خودشان. این موضوع را می توانید حتی در سفرنامه های هند لست سکند بخوانید، در هر صورت پیشنهاد ما این است که در سفر به هند برای هر رویدادی آماده باشید، وجب به وجب کشور هند پر شگفتی است و بهتر است برای یک کشف شیرین و خاطره ساز آماده شوید.   تألیف: تیم نویسندگان لست‌سکند
https://lastsecond.ir/blog/6500-best-beaches-near-istanbul,سواحل زیبا و خلوت اطراف استانبول که کمتر کسی از آن‌ها اطلاع دارد! + تصاویر شهرهای ساحلی اطراف استانبول و سواحل نزدیک استانبول، روی دیگری از این شهر را به شما نشان می‌دهند که حضور در آن را بسیار جذاب‌تر می‌کند. شاید کسی فکر نکند در این شهر زیبا با ساختمان‌های تاریخی و خیابان‌های محبوبش، بتواند از تفریحات ساحلی و آبی هم بهره‌مند شود؛ اما چنین نیست و باید برنامه‌ای جداگانه برای آن‌ها داشته باشید. در هر صورت، در فصل تابستان می‌توانید در این شهر به سواحلی زیبا و خلوت هم سر بزنید و از تعطیلات خود حسابی لذت ببرید. در این مقاله، شهرهای ساحلی اطراف استانبول و همچنین سواحل نزدیک استانبول را بررسی و معرفی می‌کنیم تا بتوانید به‌راحتی برای سفر و تفریحاتتان و کارهایی که می‌خواهید انجام دهید، برنامه‌ریزی کنید و خاطره‌ای به‌یادماندنی را برای خود در تور استانبول بسازید. آنچه در ادامه مطلب خواهید خواند  منطقه ساحلی کیلیوس (Kilyos)ساحل اوزونیا (Uzunya)ساحل سولار (Solar)ساحل بورچ (Burç)شهر ساحلی شیله (Şile)ساحل کومبابا (Kumbaba)ساحل آگوا (Agva)ساحل آکجاکسه (Akçakese)شهر ساحلی سیلیوری (Silivri)شهر ساحلی یالووا (Yalova)جزایر پرنس (Princes Islands)جزیره اسکی‌بگ بویوکادا (eskibağ)جزیره بورگاز (Burgaz)جزیره الیو صدف (Elio Sedef Adasi)جزیره مارمارا (Marmara Island)جزیره سیلینگوز کاتالکا (Cilingoz Catalca)سواحل مرکز شهر استانبولساحل فلوریا گونس پلاژه (Florya Gunes Plaji)ساحل جادبستان (Caddebostan) منطقه ساحلی کیلیوس (Kilyos) کیلیوس که با عنوان کومکوی (Kumköy) هم آن را می‌شناسند، بخشی از منطقه ساریر است. ساریر، از محله‌های معروف استانبول محسوب می‌شود؛ اما کیلیوس به‌خاطر ساحل‌های متعددی که دارد، توجه گردشگران را به خود جلب کرده است. کیلیوس را به‌عنوان یکی از شهرهای ساحلی اطراف استانبول معرفی می‌کنند و موقعیت قرارگیری آن به‌گونه‌ای است که معمولاً بادهای شدیدی در آن می‌وزد و دریایی مواج دارد. به همین دلایل هم فعالیت‌های مختلفی در آن انجام می‌شود، برای مثال موج‌سواری یکی از این فعالیت‌هاست. علاوه بر فعالیت‌های ورزشی متنوعی که می‌توانید در این شهر ساحلی انجام دهید، امکان استفاده از کلوب‌های ساحلی، رستوران‌ها و کافه‌ها و اقامتگاه‌های آن را هم دارید. تعدادی از سواحل کیلیوس را در ادامه معرفی می‌کنیم و علت محبوبیت آن‌ها را هم شرح می‌دهیم. تنها نکته‌ای که باید به آن توجه کنید، این است که برخی از شهرهای ساحلی نزدیک استانبول مانند کیلیوس، آخر هفته‌های شلوغی دارند، بنابراین پیش از رفتن به آن‌ها این نکته را در نظر بگیرید، مخصوصا اگر در اوقات خاصی مثل نوروز، به استانبول سفر می‌کنید. فاصله منطقه کیلیوس تا مرکز شهر استانبول: حدود 60 کیلومتر، تقریباً معادل 50 دقیقه قیمت تورهای نوروز استانبول  موقعیت دقیق کیلیوس روی نقشه  نمایی از شهر کیلیوس  بخش‌هایی از شهر ساحلی کیلیوس ساحل اوزونیا (Uzunya) این ساحل، ترکیبی از شن‌های طلایی و آب‌های آبی را پیشکش چشمان شما می‌کند و اگر شانس با شما یار باشد، می‌توانید شنا کردن دلفین‌ها و صحنه‌های زیبایی را مشاهده کنید که این دلفین‌ها می‌سازند. حضور رستوران‌ها و پلاژها و امکان برگزاری جشن‌ها، از جمله امکاناتی هستند که می‌توانید از آن‌ها در این ساحل بهره‌مند شوید. در ساحل اوزونیا، رستورانی وجود دارد که از سال 1990 فعالیت می‌کند. این رستوران خدمات بسیار خوبی را به مشتریان خود ارائه می‌دهد و ظرفیتی معادل 400 نفر دارد، در صورتی که با در نظر گرفتن ظرفیت ساحل آن، رستوران توانایی پذیرایی از حدود 1000 نفر را دارد. فاصله رستوران ساحل اوزونیا تا مرکز شهر استانبول: حدود 40 کیلومتر، تقریبا معادل 52 دقیقه  موقعیت دقیق ساحل اوزونیا روی نقشه  نمایی از ساحل اوزونیا ساحل سولار (Solar) ساحل سولار هم مانند ساحل اوزونیا، جزو سواحل نزدیک استانبول به شمار می‌آید. تابستان‌ها در این ساحل، رویدادهای موسیقی مختلفی اجرا می‌شوند. آخر هفته‌ها فرصت خوبی برای شرکت در این‌جور رویدادها است که اغلب در تابستان شور بیشتری می‌گیرند. امکان والیبال بازی کردن و موج‌سواری و برخی دیگر از فعالیت‌های اینچنینی، می‌تواند جذابیت این ساحل را برای بازدیدکنندگان بیشتر کند. افزون‌بر این‌ها، اگر نمی‌خواهید در آب‌های دریای سیاه شنا کنید، می‌توانید از استخرهایی که در این ساحل وجود دارند بهره ببرید. فاصله ساحل سولار تا مرکز شهر استانبول: حدود 59 کیلومتر، معادل تقریباً 52 دقیقه  موقعیت دقیق ساحل سولار روی نقشه  بخشی از امکانات ساحل سولار در نزدیکی استانبول ساحل بورچ (Burç) این ساحل برای آن دسته از گردشگرانی مناسب است که به ورزش‌های آبی علاقه‌مندد، ورزش‌های آبی مثل کایت‌سواری روی آب. در این ساحل، جشن‌ها و فستیوال‌های مختلفی هم برگزار می‌شود که در صورت تمایل می‌توانید در آن‌ها شرکت کنید. به این نکته دقت داشته باشید که در برخی قسمت‌ها باید ورودی بپردازید. دانشگاه بسفر ترکیه قسمت‌هایی از ساحل بورچ را در اختیار خود در آورده که باید برای رفتن به این قسمت‌ها و استفاده از امکانات آن‌ها، ورودی بدهید. فاصله ساحل بورچ تا مرکز شهر استانبول: حدود 40 کیلومتر، تقریباً معادل 57 دقیقه  موقعیت دقیق ساحل بورچ روی نقشه  نمایی از ساحل بورچ در شهرهای اطراف استانبول شهر ساحلی شیله (Şile) شیله با فاصله حدوداً 80 کیلومتری از شهر استانبول در کنار دریای سیاه قرار گرفته است و یکی از بهترین مقاصد برای سفری یک‌روزه از شهر استانبول است. این شهر، از شهرهای ساحلی نزدیک استانبول است که سواحل جذابی را در خود جای داده. شیله که در قسمت شرقی استانبول واقع شده، برای گردشگران محل اقامت دارد و یکی از جاذبه‌های آن، فانوس دریایی تاریخی‌اش است. چندتا از سواحل شهر شیله را در ادامه به شما معرفی می‌کنیم. فاصله شهر ساحلی شیله تا مرکز شهر استانبول: حدود 83 کیلومتر، تقریباً معادل یک ساعت و 10 دقیقه  موقعیت دقیق شهر ساحلی بورچ روی نقشه  نمایی زیبا از شهر ساحلی شیله ساحل کومبابا (Kumbaba) از زمان‌های قدیم، مردم رم شرقی برای درمان بیماری‌هایی مانند رماتیسم به این ساحل می‌آمدند و در آب‌های این ساحل حمام می‌کردند که به عقیده آن‌ها خاصیت درمانی داشتند. امروزه جاذبه اصلی این ساحل امکان کمپ کردن در آن و اسکان با کاروان‌های مسافرتی است. به این صورت هم نزدیک دریا هستید و هم می‌توانید کنار جایی که اقامت کرده‌اید، تفریح کنید و نگران اسباب و وسایلتان نباشید. فاصله ساحل کومبابا تا مرکز شهر استانبول: حدود 79 کیلومتر، تقریباً معادل یک ساعت و پنج دقیقه  محدوده ساحل کومبابا روی نقشه  نمایی از ساحل کومبابا ساحل آگوا (Agva) آگوا محل پیوست دو رودخانه به یکدیگر است و با طبیعت وحشی خود، بسیاری از بازدیدکننده‌ها را جذب می‌کند. دریاچه‌های کوچک و غارها، از جمله بخش‌هایی از طبیعت ساحل آگوا هستند. به این منظره، تصویر خانه‌های چوبی و رستوران‌ها را هم اضافه کنید که صحنه‌های بسیار زیباتری را می‌سازند. فقط باید به‌خاطر داشته باشید که ساحل آگوا برای شنا کردن، مناسب نیست، بنابراین اگر قصد شنا دارید، بهتر است ساحل دیگری را بین سواحل نزدیک استانبول پیدا کنید. فاصله ساحل آگوا تا مرکز شهر استانبول: حدود 112 کیلومتر، تقریباً معادل یک ساعت و 55 دقیقه  موقعیت دقیق ساحل آگوا روی نقشه  نمایی از ساحل آگوا از سواحل نزدیک استانبول ساحل آکجاکسه (Akçakese) یکی از مزیت‌هایی که این ساحل دارد، آن است که در طی زمان، خیلی تغییری نداشته و حفظ شده است. ساحلی سفید با امکان کمپ کردن در آن که وضعیتی کاملاً مناسب را برای گردشگران و آن دسته از افرادی مهیا می‌کند که اعتقاد چندانی به اقامت در هتل ندارند. با این حال، باید بگوییم که می‌توانید از اقامتگاه‌های دیگری هم استفاده کنید. طول این ساحل حدود یک کیلومتر است و اغلب کسانی که از شلوغی شهر ساحلی شیله گریزان هستند، به این ساحل می‌آیند. یکی دیگر از مزیت‌های این ساحل، منع ورود وسیله نقلیه به آن است. البته شما می‌توانید تا نزدیکی ورودی این ساحل را با اتومبیل خود طی کنید، اما درون ساحل این اجازه را ندارید. بین شهر ساحلی شیله و آکجاکسه، روستای کاباکوز (Kabakoz) وجود دارد که دیدن آن هم با ارزش است و خانه‌های جالبی دارد. فاصله ساحل آکجاکسه تا مرکز شهر استانبول: حدود 90 کیلومتر، معادل تقریباً یک ساعت و 22 دقیقه  موقعیت دقیق آکجاکسه روی نقشه  دورنمایی از ساحل آکجاکسه شهر ساحلی سیلیوری (Silivri) این شهر در مجاورت دریای مارمارا است و دسترسی مطلوبی به آن دارد؛ اما نکته اینجاست که نسبت به سواحل دریای سیاه، بازدیدکنندگان کمتری به شهر ساحلی سیلویری می‌روند. با توجه به نکته‌ای که گفته شد، شما می‌توانید فضاهای دنج‌تری را برای خود، خانواده و دوستانتان بیابید. اکثر جاهایی هم که در سواحل سیلویری پیدا می‌کنید، ورودی ندارند و رایگان می‌توانید بازدید کنید. به این ترتیب، می‌توانید شهر ساحلی سیلویری را هم به لیست تفریحات رایگان استانبول اضافه کنید. گفتنی است که حال‌وهوای این شهر ساحلی، حال‌وهوایی قدیمی و جذاب دارد. فاصله شهر ساحلی سیلویری تا مرکز شهر استانبول: حدود 74 کیلومتر، تقریباً معادل یک ساعت و پنج دقیقه  موقعیت دقیق شهر ساحلی سیلویری روی نقشه  نمایی از شهر ساحلی سیلیوری شهر ساحلی یالووا (Yalova) یالووا شهری است در نزدیکی استانبول که حدود 50 کیلومتر با آن فاصله دارد و در مجاورت دریای مارمارا قرار گرفته است. یالووا هم از شهرهای ساحلی اطراف استانبول است و آرموتلو از سواحل مهم آن به حساب می‌آید. این منطقه به‌خاطر آب‌وهوایی که دارد، بسیاری از گردشگران را به سوی خود می‌کشد. یالووا، خانه دوم بسیاری از مردم بومی هم هست و چشمه‌های درمانی دارد. از نکات مثبت این شهر ساحلی، آن است که برای همه سنین جذابیت دارد. فاصله شهر ساحلی یالووا تا مرکز شهر استانبول: حدود 93 کیلومتر، تقریباً معادل یک ساعت و 15 دقیقه  موقعیت دقیق شهر ساحلی یالووا روی نقشه  نمایی از شهر ساحلی یالووا جزایر پرنس (Princes Islands) شهرهای ساحلی نزدیک استانبول، فراوانند و در همه قسمت‌های استانبول پراکنده شده‌اند، به همین خاطر نمی‌توانیم بگوییم که نزدیکترین شهر ساحلی به استانبول کدام است. همچنان که شهرهای ساحلی اطراف استانبول بسیارند، جزیره‌های مختلفی هم در نزدیکی آن وجود دارند که این سواحل بین سواحل نزدیک استانبول برای تفریح و گردش قرار می‌گیرند. جزایر پرنس را می‌توانیم از جمله محبوب‌ترین نقاط برای شنا کردن در فصل تابستان بدانیم. اطراف این جزایر، فضای طبیعی دست‌نخورده و دریای بیکرانی وجود دارد که همین موجب می‌شود هر یک از این جزایر به مکان مناسبی برای لذت بردن از ساحل و دریا تبدیل شوند. فاصله جزایر پرنس تا مرکز شهر استانبول: حدود 21 کیلومتر  موقعیت دقیق جزایر پرنس روی نقشه  نمایی زیبا از سواحل زیبای پرنس جزیره اسکی‌بگ بویوکادا (eskibağ) این جزیره، بزرگ‌ترین جزیره بین جزایر پرنس است و با این حال اوقاتی وجود دارد که اسکی‌بگ بسیار شلوغ و پرازدحام می‌شود. این ساحل را بیشتر برای شنا کردن در آب دریا و همین طور حمام آفتاب گرفتن انتخاب می‌کنند. پس پیش از حرکت به سمت آن، در نظر داشته باشید که چه فعالیتی می‌خواهید انجام دهید. برای اینکه وارد این ساحل بشوید، باید ورودی بپردازید، در نتیجه پیش از رفتن به آن، از جمعیت حاضر و میزان شلوغی مطلع شوید که دچار مشکل نشوید. فاصله جزیره اسکی‌بگ تا مرکز شهر استانبول: حدود 40 کیلومتر، تقریباٌ معادل دو ساعت و 25 دقیقه  موقعیت دقیق اسکی‌بگ روی نقشه  نمایی از ساحل اسکیبگ در نزدیکی استانبول جزیره بورگاز (Burgaz) بورگاز سومین جزیره بزرگ بین جزایر پرنس است؛ با این وجود در مقایسه با بسیاری از جزایر دیگر، بازدید کمتری از آن به عمل می‌آورند. در نتیجه آن دسته از افرادی که خیلی از اماکن شلوغ خوششان نمی‌آید، می‌توانند به این جزیره بروند. البته باید به زمانی که می‌روید هم توجه داشته باشید تا به شلوغی‌ها برنخورید. توصیه می‌کنیم برای رفتن به این جزیره، نقشه همراه داشته باشید و خود را برای پیاده‌روی آماده کنید. فاصله جزیره بورگاز تا مرکز شهر استانبول: حدود 17 کیلومتر  موقعیت دقیق بورگاز روی نقشه  نمایی از جزیره بورگاز جزیره الیو صدف (Elio Sedef Adasi) این جزیره از زمانی که دیگر در مسیر همه قایق‌های مسافربری قرار نگرفته، بیشتر حالت اختصاصی پیدا کرده است. برای رسیدن به اینجا باید از قسمت آسیایی اقدام کنید. در این جزیره می‌توانید غذاهای ترکی و بین‌المللی را میل کنید و از موسیقی زنده در کلوب‌ها لذت ببرید. این‌ها فقط بخشی از تفریحات جزیره الیو است و شما می‌توانید از ویژگی‌های دیگری هم مانند تمرینات اختصاصی ورزش‌های آبی بهره‌مند شوید. فاصله جزیره الیو تا مرکز شهر استانبول: حدود 40 کیلومتر، تقریباً معادل دو ساعت و 30 دقیقه  موقعیت دقیق ساحل الیو روی نقشه  نمایی از ساحل الیو جزیره مارمارا (Marmara Island) جزیره مارمارا مسافت بیشتری تا استانبول دارد، با این حال از سواحل نزدیک استانبول به حساب می‌آید. این جزیره در گذشته برای استخراج مرمر از معادنش اهمیت داشته است. بازدیدکننده از این جزیره به مراتب کمتر است و همین، آن را دنج‌تر کرده است. بسیاری از ترکیه‌ای‌ها خانه‌های تابستانه خود را در این جزیره بنا کرده‌اند. این جزیره برای تفریحات خانوادگی و گروهی گزینه مناسبی است و همچنین شما می‌توانید در صورت تمایل، در آپارتمان‌ها و ویلاهای اجاره‌ای آن سکونت کنید و برای چند روز در آن‌ها بمانید. فاصله جزیره مارمارا تا مرکز شهر استانبول: حدود 300 کیلومتر، تقریباً معادل چهار ساعت و 30 دقیقه  موقعیت دقیق ساحل مارمارا روی نقشه  نمایی از جزیره مارمارا جزیره سیلینگوز کاتالکا (Cilingoz Catalca) در واقع باید بگوییم که این جزیره یک پارک طبیعی است و ترکیبی از جنگل‌های محافظت‌شده و ساحل است. شما می‌توانید در این محل چادر بزنید و اقامت خود را اینگونه بگذرانید. در مجموع، امکانات خوبی را در این ساحل و جزیره برای بازدیدکنندگان و گردشگران در نظر گرفته‌اند که این امکانات شامل ورزش‌های آبی، فوتبال، والیبال، ماهیگیری، پرنده‌نگری، پیاده‌روی و فعالیت‌های دیگری از این دست می‌شود. بنابراین با توجه به سلایق مختلف، هر فرد می‌تواند از حضور در این جزیره و سواحل آن لذت ببرد و آن را به عنوان یکی از جاهای تفریحی استانبول انتخاب کند. فاصله جزیره سیلینگور تا مرکز شهر استانبول: حدود 116 کیلومتر، تقریباً معادل دو ساعت و دو دقیقه  موقعیت دقیق پارک سیلینگوز کاتالکا  نمایی از جزیره سیلینگوز سواحل مرکز شهر استانبول تا این بخش متن، درباره شهرهای ساحلی اطراف استانبول گفتیم، اما اکنون می‌خواهیم دو تا از سواحلی را معرفی کنیم که در مرکز استانبول قرار دارند و باید آن‌ها را در ردیف سواحل نزدیک استانبول جای دهیم. البته که مرکز استانبول به‌تنهایی جذابیت‌های فروانی دارد و اگر زمستان و با تور استانبول بهمن به این شهر سفر کنید، باز هم جاذبه‌های فراوانی برای بازدید وجود دارند. برای مثال می‌توانید بهترین مراکز خرید استانبول را در آنجا پیدا کنید، با این حال، سواحل و تفریحاتی که در آن‌ها وجود دارند، بخش دیگری از تجربیات شما را شکل می‌دهند. ساحل فلوریا گونس پلاژه (Florya Gunes Plaji) این ساحل، بزرگ‌ترین ساحل عمومی در مرکز استانبول است و زمانی، آن را به‌ عنوان یک شهر ساحلی می‌شناختند. تمیز بودن ساحل با اینکه در مرکز استانبول واقع شده است، مزیت بزرگی برایش به حساب می‌آید. با در نظر گرفتن این مرکزیت، شما باید زودتر حرکت کنید تا با مشکل شلوغی و ازدحام جمعیت مواجه نشوید. اگر از شلوغی و فضای شهری استانبول خسته شده‌اید، ساحل فلوریا گونس برای استراحت کردن و فاصله گرفتن از فضای شهر، گزینه بسیار خوبی است. فاصله ساحل فلوریا تا مرکز شهر استانبول: حدود 25 کیلومتر، تقریباً معادل 33 دقیقه  موقعیت دقیق ساحل فلوریا روی نقشه  نمای از ساحل فلوریا ساحل جادبستان (Caddebostan) این ساحل برای شنا کردن و گذران اوقات فراغت بسیار مطلوب است و از آنجا که جزو سواحل نزدیک استانبول قرار گرفته، موقعیت خوبی را برای گردشگران و بازدیدکنندگان فراهم آورده است. در این ساحل، خیلی امکانات لوکس و تجملاتی پیدا نمی‌کنید، اما آب تمیز، پارک‌های سبز و امکان شنا کردن از ویژگی‌های مثبت این ساحل هستند. از همین رو این ساحل بین جاذبه‌های استانبول نیز قرار می‌گیرد. فاصله ساحل جادبستان تا مرکز شهر استانبول: حدود 22 کیلومتر، تقریباً معادل 35 دقیقه جاهای دیدنی استانبول  موقعیت دقیق ساحل جادبستان روی نقشه  بخش‌هایی از ساحل جادبستان در نزدیکی استانبول سخن آخر فراوانی شهرهای ساحلی اطراف استانبول به‌گونه‌ای است که هر فردی که به این شهر می‌رود، انگار باید تفریحات آبی یا در کمترین حالت، قدم‌زدن روی شن‌های سواحل نزدیک استانبول را در برنامه خود بگذارد. در این مطلب سعی کردیم بسیاری از شهرهای ساحلی نزدیک استانبول را نام ببریم و علت محبوبیت آن‌ها را هم بیان کنیم. به این ترتیب، می‌توانید با آگاهی از این موارد، از آن‌ها بازدید کنید. برای اینکه بتوانید عملکرد خیلی بهتری در سفر خود داشته باشید، می‌توانید از مطلب راهنمای سفر به استانبول لست سکند استفاده کنید.   تألیف: تیم نویسندگان لست‌سکند
https://lastsecond.ir/blog/10230-dubai-entertainments,برنامه‌ریزی برای تفریحات هیجان‌انگیز و جامع در دبیبا تجربه تفریحات دبی پا به دنیای آینده می‌گذارید، زیرا دبی یکی از توسعه‌یافته‌ترین شهرهای امارات متحده عربی است که در آن می‌توان هرچیزی را در بهترین حالتش پیدا کرد. در توصیفات دبی، گفته می‌شود که سرمایه‌گذاران و افراد سازنده این شهر، در اکثر مواقع از ویژه‌ترین طرح‌ها، بزرگ‌ترین ایده‌های سازه و غیره استقبال خوبی می‌کنند. به دنبال این تعاریف، به این نتیجه می‌رسیم که تفریحات دبی نیز از نظر کیفیت درجه خوبی در دنیا دارند؛ ضمن اینکه بسیار خاص هستند و تنوع بسیاری هم در آن‌ها دیده می‌شود.  در این مقاله از مجله گردشگری لست‌سکند انواع تفریحات دبی در سبک‌های مختلف، به همراه قیمت و آدرس آورده شده‌اند تا بتوانید از لحاظ مختلف شهر را بررسی کنید و برنامه‌ریزی کاملی برای خود داشته باشید. این مطالب، هم برای سفرهای با تور دبی مناسب هستند و هم می‌توانید از آن‌ها برای تهیه یک برنامه سفر شخصی، دوستانه یا خانوادگی استفاده کنید، چرا که سعی شده جزئیات هر سرگرمی، جاذبه و موارد دیگر به‌طور کامل آورده شوند. پس اگر در شرف سفر به دبی هستید و قصد تفریح در این شهر را دارید، همراه ما باشید تا با استفاده از این مطالب مناسب‌ترین گزینه‌ها را انتخاب کنید.  آنچه در ادامه مطلب خواهید خواند  معرفی سواحل و تفریحات ساحلی دبیساحل جمیرا (Jumeirah Beach)ساحل لامر (La Mer Beach)ساحل کایت (Kite Beach)ساحل الصفوح (Sufouh Beach)ساحل مارینا (Marina Beach)آکواریوم‌های دبیآکواریوم دبی (Dubai Aquarium)آکواریوم لاست چمبرز  (The Lost Chambers Aquarium)تفریحات هیجان انگیز دبی در پارک‌های آبیپارک آبی آکواونچر (Aquaventure Waterpark)پارک آبی لگولند (Legoland Waterpark)پارک آبی وایلد وادی (Wild Wadi Waterpark)تفریحات دبی در طبیعت پارک‌های این شهرپارک زعبیل (Zabeel Park)پارک صفا (Safa Park)پارک مشرف (Mushrif Park)شهربازی‌های دبی و دنیایی از آخرین تکنولوژی‌هاشهربازی لگولند (Legoland)شهربازی آی ام جی (IMG Worlds Of Adventure)شهربازی مادهش ورلد (Modhesh World)شهربازی متل پلی (Mattel Play Town)کیدزانیا (kidzania)تفریحات دبی برای بالا بردن آدرنالین خون!سافاری در دبی چتربازی در دبی (SkyDive Dubai)منطقه هیجان (Thrill Zone)خانه تسخیر شده هیستریا (Hysteria Haunted Attraction)تفریحات معروف دبیپیست اسکی دبی (Ski Dubai)آب‌نمای دبی (Dubai Fountain)موشن گیت (Motiongate)چرخ و فلک عین دبی (Ain Dubai)پاساژهای دبی معرفی سواحل و تفریحات ساحلی دبی تفریحات آبی که در سواحل این شهر، برای گردشگران و مسافرین در نظر گرفته شده‌اند، از بهترین تفریحات دبی محسوب می‌شوند. عوامل مختلفی نیز برای تصدیق این حرف وجود دارد که از بین آن‌ها می‌توان به بهره‌مندی این تفریحات آبی از آخرین و به‌روزترین استانداردها، تنوع در بازی و مواردی دیگر اشاره کرد. شهر دبی حدود 64 کیلومتر خط ساحلی دارد که این طول باعث شده تا سواحل دبی مملو از تفریحات، هتل‌ها، رستوران‌ها و کافه‌های متنوع با جزایر منحصر به فرد و مواردی از این قبیل باشد. نکته‌ای در این میان وجود دارد و آن هم گرمای هوا و طاقت‌فرسا بودن سواحل در ماه‌های گرم سال است. در نتیجه به همان اندازه که تفریحات و جاذبه‌های سواحل دبی دیدنی و جذاب هستند، می‌توانند عذاب‌آور هم باشند، اما افرادی وجود دارند که به این گرما علاقه دارند و حتی برای آفتاب گرفتن نیز از آن استفاده می‌کنند! این را هم بگوییم که تمامی نکات مختلف برای این حضور در ساحل باید در نظر گرفته شود تا دچار گرمازدگی، آفتاب‌سوختگی یا آسیب‌های مشابه نشوید. بنابراین اگر قرار است با تور دبی نوروز به این شهر سفر کنید، بهتر است برای گرمای ملایم هوا آمادگی داشته باشید. در ادامه بهترین سواحلی که می‌توانید تفریحات دبی را در آن‌ها تجربه کنید، معرفی می‌کنیم. راهنمای کامل سفر به دبی  سواحل دبی و تفریحات مختلف آن‌ها ساحل جمیرا (Jumeirah Beach) طول ساحل جمیرا بسیار زیاد است، به همین خاطر آن را به سه بخش جمیرا 1، 2 و 3 تقسیم‌بندی کرده‌اند؛ از این رو، جمیرا در زمینه تفریحات و گردشگری، شاخص شده است و می‌توانید برای هر انتظاری که از این سواحل دارید، پاسخی بیابید. وجود تفریحات آبی، هتل‌های مختلف، رستوران‌های متعدد، نزدیکی به مراکز خرید و داشتن فضاهایی برای استراحت و آرامش از ویژگی‌هایی هستند که سبب بیشتر شدن محبوبیت این ساحل شده‌اند. این ساحل سفید برای خیلی از گردشگران جذاب است و غیر از توریست‌ها، خود ساکنین دبی نیز برای گذراندن اوقاتشان، آن را انتخاب می‌کنند. هزینه‌هایی که باید برای رستوران‌ها، تفریحات و موارد دیگر بپریدازید، کاملاً بستگی به شما و آن خدمتی دارد که دریافت کرده‌اید، بنابراین، نمی‌توان یک عدد مشخص و معین را برای آن در نظر گرفت و محدوده‌ای را برایش قرار داد. از تفریحات محبوب در این ساحل می‌توان به قایق سواری، شنا، حمام آفتاب و جت اسکی اشاره کنیم. ساعت فعالیت ساحل جمیرا: 7:30 تا 10:00 (پارک جمیرا) هزینه ورود به ساحل جمیرا: رایگان (ورود به برخی از قسمت‌ها ممکن است چند درهم هزینه داشته باشد) آدرس ساحل جمیرا: منطقه جمیرا در دبی موقعیت ساحل جمیرا  بخشی از ساحل جمیرا ساحل لامر (La Mer Beach) این ساحل، بخشی از ساحل «جمیرا 1» است و امکانات مختلفی در آن وجود دارد که در امتداد دریا و ردیفی از درختان نخل زیبا قرار گرفته است. در نزدیکی ساحل لامر، بیش از 130 مرکز خرید و رستوران‌های مختلفی قرار دارند که بر جذابیت این ساحل می‌افزایند. اما ویژگی‌های خود ساحل، تفریحات آبی، جزایر شمالی‌وجنوبی و... هر سلیقه‌ای را به سمت خودش می‌کشاند. نمونه‌ای از تفریحات هیجان‌انگیز در دبی در این ساحل، قابل استفاده است که از بین آن‌ها می‌توانیم به جت اسکی، موج‌سواری، زمین بازی کودکان، قلعه‌های بادی، کافه‌های آرام و غیره اشاره کنیم. بسیاری از معروف‌ترین مراکز تفریحی که شامل پارک‌های آبی و زمین‌های بازی می‌شوند نیز در نزدیکی یا حریم این ساحل واقع شده‌اند که در قسمت‌های بعدی متن هر یک از آن‌ها را به صورت مجزا توضیح خواهیم داد. نام لامر، برگرفته از شهرهای تفریحی در فرانسه است که در نزدیکی سواحل ساخته شده‌اند. پیاده‌روی در این ساحل، از بهترین تفریحات دبی است؛ زیرا مسیر چوبی، ردیفی از چراغ و نخل، شن‌های طلایی و آب‌های آرام آن تصاویر فراموش نشدنی را در خاطراتتان حک خواهند کرد. ساعات فعالیت به ساحل لامر: یک‌شنبه تا پنج‌شنبه از 10:00 صبح تا 22:00 شب و جمعه و شنبه از 10:00 صبح تا 00:00 هزینه ورود به ساحل لامر: رایگان (امکاناتی مثل پارکینگ ممکن است رایگان نباشد) آدرس ساحل لامر: ساحل جمیرا 1، خیابان 2A موقعیت ساحل لامر  نمایی از ساحل لامر ساحل کایت (Kite Beach) از این ساحل می‌توان با عنوان ساحل بادبادک‌ها نیز یاد کرد، چرا که در آن انواع و اقسام بادبادک را خواهید دید که تفریحات مختلفی نیز با آن‌ها انجام می‌دهند، مانند موج‌سواری با کایت یا بادبادک. این موارد از تفریحات هیجان انگیز در دبی به شمار می‌روند. اما امکانات این ساحل فقط به بادباک‌بازی ختم نمی‌شود. در ساحل کایت نیز می‌توان برخی از بهترین تفریحات دبی را تجربه کرد که از بینشان پیست حرفه‌ای برای دویدن، زمین والیبال ساحلی، پارک اسکیت و پارک آبی آماده هستند تا شما آن‌ها را در دبی تجربه کنید. این پکیج با کمی شکم‌گردی در دبی کامل می‌شود، برای این قسمت نیز ون‌هایی قرار داده شده تا بتوانید از آن‌ها غذاهای خیابانی دریافت کنید و انرژی‌تان را تا حدودی باز گردانید. ساعت ورود به ساحل کایت: 10:00 تا 22:00 و جمعه‌ها و شنبه‌ها، ساعت 10:00 تا 24:00 هزینه ورود به ساحل کایت: رایگان (برخی از بخش‌ها و خدمات هزینه دارند) آدرس ساحل کایت: روبروی منطقه ام سقیم 1  موقعیت ساحل کایت   ساحل کایت ساحل الصفوح (Sufouh Beach) در یک بررسی واقع بینانه، به این نتیجه می‌رسیم که سواحل با وجود برخورداری از امکانات گوناگون ممکن است در برخی از روزهای سال بسیار شلوغ باشند. به همین دلیل برخی از تفریحات معروف دبی مثل شنا و آفتاب گرفتن در آن‌ها چندان لذت بخش نخواهد بود. اگر به دنبال این هستید که در یک جای نسبتاً خلوت به تفریح در دبی بپردازید این ساحل گزینه‌ای ایده‌آلی خواهد بود. در میان سواحلی که تا کنون معرفی شد، ساحل الصفوح را می‌توان ساده‌ترین ساحل نام نهاد؛ دلیل آن هم این است که تقریباً در این ساحل از رستوران‌های گوناگون، تفریحات مختلف و موارد این‌چنینی خبری نیست و در کل ساحل بسیار ساده‌ای است. همین موارد، آن را به نسبت سواحل دیگر خلوت‌تر کرده و افراد کمتری را در آن خواهید دید. بنابراین اگر قرار است در فصل شلوغ زمستان با تور دبی بهمن سفر کنید، می‌توانید به این ساحل بروید تا کمتر درگیر شلوغی شوید. این ساحل به ساحل قصر سیاه نیز معروف است، زیرا در نزدیکی قصر امیر دبی قرار گرفته است. ساعت بازدید از ساحل الصفوح: 24 ساعته قیمت بازدید از ساحل الصفوح: رایگان آدرس ساحل الصفوح: خیابان شاه سلمان بن عبدالعزیز، منطقه الصفوح 1 (بین برج عرب و پالم جمیرا) موقعیت ساحل الصفوح  ساحل الصفوح ساحل مارینا (Marina Beach) ساحل مارینا هم به نسبت سواحل دیگری که نام برده شد، خیلی مفصل نیست؛ اما از ساحل قصر سیاه امکانات نسبتاً بیشتری دارد که عبارت‌اند از: کافه‌ها و رستوران‌ها. یکی از مزیت‌های این ساحل نیز، نزدیکی آن به موزه مادام تسو است. حالا که در رابطه با سواحل مواردی را گفتیم، بهتر است که به سراغ دنیای زیر آب نیز برویم و از برخی آکواریوم‌های دبی مطالبی را بررسی کنیم. در قسمت بعدی به آکواریم‌های دبی و برخی از ویژگی‌های آن‌ها خواهیم پرداخت. ساعت ورود به ساحل مارینا: 24 ساعته آدرس ساحل مارینا: پایین‌تر از پالم جمیرا، خیابان الممشی قیمت ورود به ساحل مارینا: رایگان  ساحل مارینا آکواریوم‌های دبی شهر دبی به واسطه اینکه در مجاورت خلیج فارس قرار دارد، به گونه‌های جانوری و طبیعی آبی مختلفی دسترسی دارد. این فرصت توسعه گران گردشگری دبی را به فکر ساختن بزرگ‌ترین و معروف‌ترین آکواریوم‌های جهان انداخت. اگر به عجایب دنیای زیر آب علاقه‌مندید بهترین تفریحات دبی را در آکواریوم‌های این شهر خواهید یافت.  آکواریوم دبی (Dubai Aquarium) آکواریوم دبی با 10 میلیون لیتر آبی که دارد، یکی از بزرگ‌ترین آکواریوم‌های دنیاست و درون خود 140 گونه مختلف از جانوران دریایی و بیش از 300 کوسه را جای داده است. در این بین می‌توان گفت که بزرگ‌ترین گونه کروکودیل دنیا نیز در آکواریوم دبی زندگی می‌کند. در مجموع نیز، هزاران جانور دریایی در این آکواریوم پرورش یافته‌اند که از مهم‌ترینشان می‌توانیم به سمور و پنگوئن‌ها اشاره کنیم. یکی از ویژگی‌های آکواریوم دبی، این است که شما امکان غواصی کردن با کوسه‌ها را نیز دارید و همچنین می‌توانید در قفسی بروید تا به درون آب منتقل شوید و از این طریق، کوسه‌ها را تماشا کنید. در این آکواریوم، می‌توانید با کمک کارکنان به جانوران و انواع ماهی‌های دریایی غذا هم بدهید. علاوه بر این‌ها یک قایق شیشه‌ای در آکواریوم دبی وجود دارد که از کف آن امکان تماشای اعماق آب فراهم می‌شود. به هنگام بازدید توجه داشته باشید که افراد زیر 15 سال حتماً باید با یک بزرگ‌تر وارد مجموعه شوند. ساعات بازدید از آکواریوم دبی: دوشنبه تا پنجشنبه 10:00 تا 22:00، جمعه و پنج شنبه 10:00 تا 24:00 هزینه بازدید از اکواریوم دبی: شروع قیمت از حدود 200 درهم امارات (هزینه بازدید از بخش‌های مختلف، متفاوت است) آدرس آکواریوم دبی: بزرگراه الشیخ زاید، خیابان دوحه، مرکز خرید دبی مال موقعیت آکواریوم دبی  آکواریوم دبی آکواریوم لاست چمبرز  (The Lost Chambers Aquarium) این آکواریوم در بین مجموعه هتل‌ها و اقامتگاه‌های تفریحی آتلانتیس قرار گرفته و از نظر مقیاس و ابعاد، باید توجه داشت که در خاورمیانه و آفریقا، هیچ آکواریومی به بزرگی لاست چمبر وجود ندارد. این مجموعه شامل ساحل، کافه، رستوران و غیره است که به تکمیل بودنش می‌افزاید. در آکواریوم لاست چمبرز حدود 65 هزار نوع جانور دریایی از گونه‌های مختلف وجود دارد. و غیر از این مورد با دیدن طراحی آکواریوم، ذهن شما به سمت شهر گمشده آتلانتیس می‌رود. دکوراسیون لاست چمبرز به همین فرم چیده و کامل شده است. امکان شنا کردن شما و غذا دادن به جانوران دریایی نیز با هماهنگی وجود دارد. چند نکته که در رابطه با این آکواریوم قابل توجه‌اند، عبارتند از: وجود 21 نمایشگاه مختلف از ماهی‌ها و جانوران. مورد دیگر نیز در رابطه با تکنولوژی‌های به‌روز، واقعیت مجازی و امکان بازدید مجازی از آکواریوم است. تمام این امکانات باعث شده است که هر ساله بیش از 1.5 میلیون‌ بازدید کننده به این مجموعه مراجعه کنند. بهتر است برای تفریح در لاست چمبر حداقل 2 تا 3 ساعت زمان در نظر بگیرید. ساعات بازدید از آکواریوم لاست چمبر: همه‌روزه از ساعت 9:00 صبح تا 22:00 شب (بهترین زمان بازدید 10:00 تا 14:00 است) هزینه بازدید از آکواریوم لاست چمبر: شروع قیمت بازدید از حدود 135 درهم امارات آدرس آکواریوم لاست چمبر: منطقه جزیره نخل جمیرا، ساحل پالم  موقعیت آکواریوم لاست چمبر در نقشه  آکواریوم لاست چمبرز تفریحات هیجان انگیز دبی در پارک‌های آبی دبی، پارک‌های آبی فراوانی دارد که آوازه تمام آن‌ها در سراسر جهان پیچیده است. هر یک از این پارک‌های آبی وسایل بازی و امکانات خاص خود را دارند؛ به همین دلیل اگر قصد دارید در پارک‌های آبی، تفریح های دبی را تجربه کنید باید با تمام آن‌ها به خوبی آشنا شوید. بنابراین تصیم گرفتیم که یک عنوان جداگانه را به پارک‌های آبی دبی اختصاص دهیم. لیست بهترین پارک‌های آبی دبی پارک آبی آکواونچر (Aquaventure Waterpark) پارک آبی آکواونچر بزرگ‌ترین پارک آبی در جهان است. به همین دلیل هر تفریح آبی که انتظارش را داشته باشید در آن دیده می‌شود. این موضوع سبب شده که تمام افراد از گروه‌های سنی مختلف، از گذراندن اوقات خود در آکوآونچر لذت ببرند. مساحت این پارک آبی به بیش از 17 هکتار می‌رسد و ظرفیت بیش از 18 میلیون لیتر آب را دارد. توصیف امکانات مختلف این پارک آبی به بیش از هزاران کلمه نیاز دارد. رودخانه موج‌دار 2.8 کیلومتری، سرسره‌های مرتفع، کافه، رستوران و در کنار آن‌ها امکانات آموزشی این پارک، باعث شده تا جنبه‌های گوناگونی از رفاه برای مشتریان در نظر گرفته شود. یکی دیگر از ویژگی‌های پارک آبی آکواونچر، وجود غارهای آبی کودکان است که برای بچه‌های کوتاه‌تر از 120 سانتی‌متر طراحی شده و با چنین امکاناتی، دیگر نیازی نیست والدین بخواهند دائماً مراقب فرزند خود باشند. در این پارک حدود 30 سرسره آبی مختلف نیز پیدا می‌شود که بر هیجان بازی‌ها می‌افزاید. ساعات بازدید از پارک آبی اکواونچر: از 9:30 صبح تا 17:30 عصر هزینه ورود به پارک آبی آکواونچر: برای بزرگسالان از حدود 329 درهم امارات و برای کودکان از حدود 279 درهم امارات آدرس پارک آبی آکواونچر: منطقه نخل جمیرا، خیابان الهلال موقعیت پارک آبی آکواونچر  پارک آبی آکوآاَدونچر پارک آبی لگولند (Legoland Waterpark) همه ما با لگو آشنا هستیم، چیزی از با استفاده از آن می‌توان بی‌شمار طرح مختلف را از خانه گرفته تا ماشین و قایق، طراحی کرد و ساخت. اکثر کودکان در سنین پایین بازی کردن با این اسباب بازی را تجربه کرده‌اند. این سرگرمی جالب پا به دنیای بزرگ‌ترها گذاشته و برخی از مراکز مهم، تفریحات دبی و جهان را از آن خود کرده است. ترکیب پارک آبی و لگولند یک ایده بسیار جذاب است که در دبی شاهد آن هستیم. در پارک آبی لگولند نیز این امکان فراهم شده تا بتوانید با خلاقیت‌های خود کارهای متفاوتی را انجام بدهید؛ مثلا می‌توانید هر نوع قایقی را که دوست دارید بسازید و سوارش شوید. به این ترتیب، ساعت‌ها می‌توانید برای این کار وقت بگذارید و خلاقیت خود را به بهترین شکل بروز دهید. قبل‌تر اشاره کردیم که هر یک از پارک‌های آبی دبی ویژگی خاص خود را دارد. ویژگی اصلی این پارک آبی تناسب و جذابیت آن برای خانواده‌هایی است که کودکان 2 تا 12 ساله دارند. ساعات بازدید از پارک آبی لگولند: همه‌روزه از ساعت 10:00 صبح تا 18:00 عصر، چهارشنبه‌ها تعطیل هزینه ورود به پارک آبی لگولند: شروع قیمت از حدود 295 درهم امارات برای هر نفر (خرید آنلاین بلیط، کمی ارزان‌تر خواهد بود) هزینه ورود به پارک آبی آکوآونچر: برای بزرگسالان از حدود 329 درهم امارات و برای کودکان از حدود 279 درهم امارات موقعیت پارک آبی لگولند  پارک آبی لگولند دبی پارک آبی وایلد وادی (Wild Wadi Waterpark) این پارک آبی، شکل و فرم عربی دارد و بر اساس داستان‌های ملا نصرالدین (جحا) طراحی شده است. در این پارک آبی، مناظری زیبا از برج عرب دبی پیداست. فرقی نمی‌کند که به دنبال تفریحات آبی آرام یا تفریحات هیجان انگیز در دبی باشید، وایلد وادی هر دو نوع تفریح را شامل می‌شود و همانند پارک آبی آکواونچر وسایل متنوعی دارد. حتی سرسره‌های این پارک نیز سرعت‌های متفاوتی دارند. از جمله بازی‌هایی که در این پارک آبی می‌توان یافت، سرسره‌های سرعتی، سرسره‌های مارپیچ، قلعه باران و قسمت‌های دیگر است. یکی از سرسره‌های پارک آبی وایلد وادی ارتفاعی 15 متری دارد که شما با سرعت 80 کیلومتر بر ساعت از آن پایین می‌آیید. ضمن اینکه یک استخر مواج به همراه رودخانه خروشان در وایلد وادی طراحی شده که گردشگران در آن دقایق هیجان انگیزی را سپری خواهند کرد. ساعات بازدید از پارک ابی وایلد وادی: همه‌روزه از ساعت 10:00 تا 18:00 عصر، سه‌شنبه‌ها تعطیل هزینه ورود به پارک آبی وایلد وادی: افرادی که قدشان بالای 110 سانتی متر است 299 درهم و سایر افراد 249 درهم ( خرید آنلاین بلیط، معمولا کمی ارزان‌تر خواهد بود) آدرس پارک آبی وایلد وادی: خیابان جمیرا، روبه‌روی برج‌العرب موقعیت پارک آبی وایلد وادی   پارک آبی وایلد وادی تفریحات دبی در طبیعت پارک‌های این شهر طبیعت دبی، فقط به سواحل و کویر آن منتهی نمی‌شود، بلکه در این شهر قسمت‌های مختلفی را ایجاد کرده‌اند تا این شهر نیز از مناظر و فضاهای طبیعی بهره‌مند باشد و بسیاری از تفریحات دبی را در برگیرد. البته اکثر این فضاها مصنوعی بوده و از قبل در این شهر وجود نداشته‌اند، منظور ما در اینجا بیشتر از طبیعت، فضاهای طبیعی انسان ساخت است. به هر شکل، باید گفت که دبی پارک‌های مختلفی دارد که جلوه و منظره شهر را نیز تغییر داده و چهره دلنشینی را برای آن مهیا کرده است. در ادامه، با هم چند نمونه از آن‌ها را بررسی می‌کنیم. پارک زعبیل (Zabeel Park) زعبیل، از بزرگ‌ترین پارک‌های دبی است که مساحتی حدود 47.5 هکتار (تقریبا برابر با 45 زمین فوتبال) دارد. پارک زعبیل یکی از اولین پارک‌های دبی بود که با استفاده از تکنولوژی روز دنیا گسترش یافت و در طول تقریبا دو دهه، قسمت‌های مختلفی به آن اصافه شد. در این پارک قسمت‌های رایگان مختلفی وجود دارد که می‌توانید با خیال راحت از آن‌ها استفاده کنید. برای مثال، مسیر 4.3 کیلومتری مخصوص دویدن مراکز مختلف دیگری هستند که همگی شامل بهترین تفریحات دبی می‌شوند. این مسیر در بیشتر روزها با نوای خوش موسیقی زنده ترکیب می‌شود. قاب دبی نیز در این پارک قرار دارد که بسیاری از مسافران برای عکس انداختن با آن به پارک زعبیل می‌روند. شهر کودکان، موزه دایناسورها (با اندازه واقعی)، دریاچه و امکان قایق‌سواری، قطار برقی و اتوبوس‌های سرباز، امکانات ورزشی و غیره، همگی از ویژگی‌ها و برخی از امکانات این پارک است. یکی دیگر از نکات مثبت پارک زعبیل، نزدیکی آن به ایستگاه مترو است که دسترسی به آن را آسان‌تر می‌کند. ساعات بازدید از پارک زعبیل: یک‌شنبه تا چهارشنبه از ساعت 8:00 صبح تا 22:00 شب، پنج‌شنبه تا شنبه از 8:00 صبح تا 23:00 شب، تعطیلات عمومی هم از 9:00 صبح تا 23:00 شب هزینه ورود به پارک زعبیل: مبلغ ورودی برای سال 2022، حدود 5 درهم امارات (ورود افراد معلول و کودکان زیر 2 سال رایگان) آدرس پارک زعبیل: بین خیابان‌های الشیخ خلیفه بن زاید و خیابان الشیخ راشد و نزدیک به ایستگاه مترو الجفیلیه موقعیت پارک زعبیل  نمایی از پارک زعبیل دبی و قاب دبی پارک صفا (Safa Park) پارک صفا در نیمه دوم قرن گذشته ساخته شد و در حقیقت اولین پارک عمومی در شهر دبی است، بنابراین با پیشرفت شهر باید انتظار پیشرفت تفریحات دبی در این پارک را نیز داشته باشیم. در سال 1975، پارک صفا در موقعیت خارجی شهر قرار داشت اما امروزه از مناطق مرکزی دبی است؛ از این رو، عکاسی از مناطر ناب مرکز شهر دبی یکی از بهترین فعالیت های پیشنهادی تفریح در دبی است.  در این پارک می‌توانید به راحتی هوای تازه را تنفس کنید و از قدم زدن لذت ببرید. در پارک صفا حدود 200 گونه پرنده زندگی می‌کنند که اگر شانس بیاورید، می‌توانید برخی از آن‌ها را ببینید. زمانی که در روز هوا کمی خنک شود، عده زیادی برای استفاده این هوای تازه به پارک می‌آیند و کمی آنجا شلوغ می‌شود. در پارک صفا، قسمتی جداگانه نیز برای بانوان در نظر گرفته شده و غیر از آن از امکاناتی که در پارک وجود دارد، می‌توان به: فضای ورزش، اتاق بازی، دکه‌های غذا، بازی‌های مختلف و مواردی از این دست اشاره کرد. علاوه بر تمام این‌ها می‌توانید با صرف چند درهم یک دوچرخه کرایه کنید و ساعت‌ها از این تفریح لذت ببرید. ساعات بازدید از پارک صفا: یک‌شنبه تا چهارشنبه از ساعت 8:00 صبح تا 22:00 شب، پنج‌شنبه تا شنبه و روزهای تعطیل عمومی از ساعت 8:00 صبح تا 23:00 هزینه بازدید از پارک صفا: از حدود 3 درهم امارات آدرس پارک صفا: خیابان الشیخ زاید موقعیت پارک صفا در دبی  پارک صفا پارک مشرف (Mushrif Park) پارک مشرف به دلیل ویژگی‌های خاصی که دارد، همواره لقب یکی از بهترین مراکز تفریح در دبی را به خود اختصاص داده است. از کودکان شش ساله گرفته تا افرادی که پا به سن گذاشته‌اند، همگی از امکانات این پارک لذت می‌برند. در این پارک علاوه بر دوچرخه‌سواری، امکان شتر و اسب‌سواری نیز وجود دارد. اما تفریحات دبی در این پارک از حد تصور هر کسی فراتر است.  در پارک مشرف علاوه‌ بر وجود امکانات مختلف، یک مرکز ستاره‌شناسی با بزرگ‌ترین تلسکوپ منطقه نیز وجود دارد که علاوه‌بر آن، نمایش‌های علمی متنوعی در زمینه ستاره‌شناسی و موارد این‌چنینی دیگر در پارک وجود دارد. بخشی از این پارک نیز به معماری خانه‌های کشورهای مختلف جهان تعلق گرفته است؛ ضمن اینکه در جای جای این پارک زمین بازی کودکان، اماکن ورزشی و رفاهی وجود دارد. در آخر باید اشاره کنیم که اگر به دنبال یک سفر مقرون به صرفه در دبی هستید، گشت و گذار در پارک‌ها یکی از فعالیت های پیشنهادی تفریح در دبی است. ساعات بازدید از پارک مشرف: یک‌شنبه تا چهارشنبه از 8:00 صبح تا 22:00 شب و پنج‌شنبه تا شنبه از 8:00 صبح تا 23:00 شب هزینه بازدید از پارک مشرف: ورودی برای هر نفر در سال 2022 از حدود 3 درهم امارات و به ازای هر خودرو حدود 10 درهم آدرس پارک مشرف: خیابان الخوانیج موقعیت پارک مشرف در دبی  پارک مشرف شهربازی‌های دبی و دنیایی از آخرین تکنولوژی‌ها شهربازی‌های دبی همیشه از فضاهای جذاب و پر مخاطب این شهر به حساب می‌آید. بهره‌مندی این شهربازی‌ها از آخرین تکنولوژی‌ها و بازی‌های به‌روز، عامل دیگری بر جذاب‌تر کردن آن‌ها بوده است. یکی دیگر از عواملی که دبی را برای شهربازی‌هایش متمایز می‌کند، تنوع این شهربازی‌ها و تعداد آن‌ها است. در ادامه به بررسی برخی از این شهربازی‌ها خواهیم پرداخت و جزئیات بیشتری را از آن‌ها عنوان می‌کنیم تا بتوانید با اطلاعات بهتری برای انتخاب از میان آن‌ها تصمیم بگیرید. شهربازی لگولند (Legoland) پیش‌تر در بخش پارک‌های آبی نیز اسم لگولند را آوردیم، برند لگولند مجموعه‌های مختلفی را دارد که شهربازی نیز یکی از محبوب‌ترین بخش‌های آن است. این شهر بازی بیش از 40 اسباب بازی دارد که با طرح لگو ساخته شده‌اند. در بخش لگو سیتی، بچه‌ها می‌توانند با قوانین رانندگی آشنا شوند و با ماشین‌های ساخته شده از لگو رانندگی کنند. قلعه‌های قرون وسطایی لگولند نیز شما را به یاد دیزنی لند میندازند که انواع ماجراجویی در آن‌ها دردسترس است. در این شهربازی می‌توان ساعت‌ها بازی کرد و وسایل مختلفی را با لگوها ساخت. چون همه در فضایی مشترک هستند، می‌توانند میزان خلاقیت خود را تا حدودی با افراد دیگر مقایسه کنند و آن را بسنجند. علاوه بر کودکان، بزرگ‌سالان نیز در این بازی‌ها شرکت می‌کنند؛ برای مثال، یکی از بخش‌های مهم لگولند که مورد استقبال بزرگ‌ترهاست، ماکت‌های ساختمان‌های شهر دبی است. ساعات بازدید از شهر بازی لگولند: دوشنبه تا پنج‌شنبه از 10:00 صبح تا 18:00 عصر و جمعه تا یک‌شنبه از ساعت 10:00 صبح تا 19:00 عصر هزینه ورود به شهربازی لگولند از حدود 330 درهم مارات (خرید آنلاین بلیط، معمولا کمی ارزان‌تر خواهد بود) آدرس شهر بازی لگولند: خیابان الشیخ زاید موقعیت لگولند در دبی  شهربازی لگولند شهربازی آی ام جی (IMG Worlds Of Adventure) یکی از جذاب‌ترین شهربازی‌های دبی، شهربازی آی ام جی است که به چند قسمت مختلف تقسیم می‌شود. این قسمت‌ها عبارتند از: شخصیت‌های مارول، پارک ژوراسیک و شخصیت‌های کارتنی. هر یک از این بخش‌ها دنیایی جداگانه برای خودشان دارند که بازدیدکنندگان می‌توانند در آن‌ها به گردش و بازی بپردازند و حسابی سرگرم شوند. در بخش مارول، شخصیت‌های مختلفی از دنیایی مارول مثل مرد عنکبوتی و دیگر شخصیت‌های انتقام‌جویان را می‌توانید ببینید و در همین حال به بازی کردن نیز بپردازید. پارک ژوراسیک هم که نیازی به تعریف و توضیح ندارد. در این قسمت شهربازی، امکان این وجود دارد که بتوانید دایناسورها را در ابعاد واقعی‌شان ببینید و مشغول بازی‌های مختلفی هم که در این قسمت وجود دارد شوید و چند ساعتی را در دنیای دایناسورها بگذرانید. همچنین به طور همزمان، علاوه بر تجربه تفریحات دبی، با دنیای میلیون‌ها سال پیش آشنا شوید. بخش شخصیت‌های کارتنی در شهر بازی آی ام جی هم پر است از شخصیت کارتون‌ها و انیمیشن‌های مختلف که بسیار جالب توجه است. غیر از بازی کردن و گذراندن اوقات فراغت، می‌توان کلی عکس هم در این بخش و بخش‌هایی که پیش‌تر گفته شد گرفت و خاطرات را ثبت کرد. ساعات بازدید از شهربازی آی ام جی: دوشنبه تا چهارشنبه از ساعت 12:00 ظهر تا 22:00 شب، پنج‌شنبه تا یک‌شنبه از 12:00 ظهر تا 23:00 شب هزینه بازدید از شهربازی آی ام جی: ورودی، 129 درهم و قیمت بازی حدوداً بین 120 تا 350 درهم (خرید آنلاین بلیط، معمولا کمی ارزان‌تر خواهد بود) آدرس شهر بازی آی ام جی: خیابان محمدبن زاید موقعیت شهر بازی آی ام جی در دبی  بخشی از شهربازی IMG World Of Adventure شهربازی مادهش ورلد (Modhesh World) کلمه مادهش در زبان عربی به معنای شگفت انگیز است. بنابراین انتظار یک جهان شگفت انگیز از شهربازی مادهش ورلد می‌رود. برخلاف شهربازی لگولند که اغلب برای کودکان 2 تا 12 سال جذاب است، این شهربازی برای تمام گروه‌های سنی تقریبا به یک اندازه جذاب است؛ زیرا تنوع بازی در آن موج می‌زند. عمر این شهربازی حدود 23 سال است و هر سال، پیشرفت خدمات و تفریحات دبی در آن دیده می‌شود. بازدید از این شهر بازی در ماه‌های تابستان به بیش از 200 هزار مورد می‌رسد که این حد از شهرت و محبوبیت به دلیل امکانات و بازی‌های بی‌نظیرش است. از قایق و ماشین‌سواری گرفته تا خلبانی و دستگاه‌های بازی الکترونیکی، همگی از فعالیت‌های تفریحی مادهش هستند. در ماه‌های زمستان می‌توانید به پارک برفی این مرکز مراجعه کنید. اگر کودکان 2 تا 7 سال دارید نیز یک مجموعه پر از اسباب‌بازی‌های بی‌خطر برای کودکان شما طراحی شده است که در آن یک استخر توپ با ظرفیت بیش از 80 هزار توپ قرار دارد. اما همه امکانات این شهربازی به کودکان منتهی نمی‌شود. اگر به ساختمان سازی علاقه داشته باشید در مادهش ورلد قطعاً به شما خوش خواهد گذشت. در این پارک، ماشین‌آلات و ابزار خانه سازی در ابعاد کوچک طراحی شده‌اند که با استفاده از آن‌ها همه افراد خانواده می‌توانند در ساخت بناهای مورد علاقه‌شان سهیم باشند. ساعت بازدید از شهر بازی مادهش ورلد: 10:00 تا 22:00 (معمولا در ماه‌های جولای و آگوست باز است) هزینه بازدید از شهر بازی مادهش ورلد: ورود به مجموعه رایگان است اما با خرید یک کارت اعتباری باید برای هر بازی 5 تا 10 درهم بپردازید آدرس شهر بازی مادهش ورلد: مرکز تجارت بین‌المللی موقعیت شهربازی مادهش ورلد در دبی  شهربازی مادهش ورلد  شهربازی متل پلی (Mattel Play Town) متل پلی نام یک کارخانه اسباب‌بازی‌سازی است که در آمریکا واقع شده، اما یک شهربازی در شهر دبی دارد که مساحت آن به گونه‌ایست که عنوان شهر را به آن داده‌اند و اسم «شهر متل پلی» را روی این محل گذاشته‌اند. این شهربازی پر شده از بخش‌های مختلف و در آن شخصیت‌های بازی و کارتونی مختلف وجود دارد. این محل بیشتر برای کودکان مناسب است. بچه‌ها می‌توانند علاوه‌بر بازی و تفریح، مهارت‌ و آموزش‌های مختلفی نیز یاد بگیرند. کودکان بسیاری را دیده‌اید که سعی دارند از مشاغل پدر و مادر یا سایر بزرگ‌ترهای خود تقلید و دنیای افراد بالغ را تجربه کنند. در شهر بازی متل پلی یک شهر با ابعاد کوچک وجود دارد که مشاغلش توسط کودکان اداره می‌شود. به عبارتی، فرزند شما در این شهر بازی می‌تواند آتشنشان، معمار، پلیس و ... شود. متل پلی و کیدزانیا در آن دسته از تفریحات دبی قرار می‌گیرند که فقط مناسب کودکان خانواده هستند. ساعات بازدید از شهر بازی متل پلی: همه‌روزه از 10:30 تا 19:00  هزینه ورود به شهر بازی متل پلی: یک روز کامل برای کودکان از حدود 110 درهم امارات و هزینه بزرگسالان از حدود 50 درهم امارات آدرس شهر بازی متل پلی: خیابان الصفا موقعیت شهربازی متل پلی  برخی از شخصیت‌های مَتَل پلی کیدزانیا (kidzania) نمی‌توان گفت که کیدزانیا یک شهربازی است، اما با توجه به فعالیت‌ها و کارهایی که در آن انجام می‌گیرد، به نوعی می‌شود آن را در این دسته‌بندی قرار داد. در معرفی مورد قبل، درباره علاقه کودکان به مشاغل بزرگ‌ترها صحبت کردیم. کیدزانیا جایی است که در آن کودکان با مشاغل و حرفه‌های مختلف آشنا می‌شوند و آن‌ها را در مقیاسی کوچک‌تر و کنترل شده آزمایش می‌کنند، به این معنا که خود در قواره یک کارمند یا نیرو متخصص به فعالیت‌های مربوط می‌پردازند. برای مثال، حرفه و شغل آتش‌نشانی را امتحان می‌کنند و با چالش‌‌های آن بیشتر آشنا می‌شوند. نمونه این نوع شهربازی در تهران و در برج میلاد نیز وجود دارد. کاربازیا یا شهر مشاغل کودکان دقیقا نمونه‌ای مشابه از این محل است. ساعات بازدید از کیدزانیا: 10:00 تا 22:00  هزینه بازدید از کیدزانیا: برای بزرگسالان حدود 80 درهم امارات و برای کودکان بالای 2 سال از 110 درهم امارات شروع می‌شود و تا کودکان 16 سال به حدود 260 درهم می‌رسد آدرس کیدزانیا: خیابان مرکز مالی موقعیت کیدزانیا در دبی  مجموعه کیدزانیا تفریحات دبی برای بالا بردن آدرنالین خون! تفریحات شهر دبی تمامی ندارند و می‌توانید تفریحات را از هر سبک و سیاقی که بخواهید پیدا کنید. در این قسمت به تعدادی از تفریحاتی اشاره شده که مخصوص کسانی است که می‌خواهند کمی هیجان را در روز خود جریان دهند و آدرنالین خونشان را بیشتر کنند. سافاری در دبی  سفر تفریحی به دبی بدون کویرگردی تکمیل نمی‌شود و بهترین گزینه از تفریحات دبی در کویر، سافاری است. این تفریح علی‌رغم هیجان بالا، از استانداردهای امنیتی نیز برخوردار است؛ زیرا رانندگان سافاری در دبی، مهارت و مدارک مورد نیاز این حرفه را دارند. تجربه سافاری در دبی هم با ماشین و هم با موتور چهار چرخ امکان‌پذیر است. این ماجراجویی هیجان انگیز به طور معمول حدود 20 تا 30 دقیقه طول می‌کشد. اما تمام تفریحات هیجان انگیز کویرهای دبی به سافاری ختم نمی‌شود. اسکی روی ماسه نیز یکی از محبوب‌ترین فعالیت‌های هیجان انگیز در کویرهای دبی است که قیمت نسبتاً ارزان و محبوبیتی روز افزون دارد. همچنین، بالن سواری در کویرهای دبی هم تفریحات هیجان انگیز و گاه آرام بخشی هستند که در این مناطق می‌توانید تجربه کنید. اگر هوس گشت و گذار در کویر دبی را دارید و علاقه‌ای به هیجان سافاری ندارید، می‌توانید از تفریحاتی مثل شترسواری استفاده کنید. ساعت انجام سافاری در دبی: 11:00 تا 23:00 هزینه انجام سافاری در دبی: شروع قیمت از 150 درهم   سافاری، از بهترین تفریحات دبی چتربازی در دبی (SkyDive Dubai) یکی از هیجان‌ انگیزترین تفریحات دبی، چتربازی است. مجموعه SkyDive دبی به خوبی این امکان را برای شما فراهم آورده تا بتوانید با آسودگی کامل در آسمان این شهر چتربازی کنید. پیش از انجام این کار، آموزش‌های لازم به شما داده می‌شود و سپس با یک فرد حرفه‌ای می‌توانید تجربه چتربازی در آسمان‌های دبی را به‌دست آورید. بهتر است برای این کار، لباس مناسبی هم بپوشید و پیش از مراجعه به این مجموعه از اطلاعات کامل آن‌ها با خبر شوید. شرایط جوی یکی از مواردی است که باید به آن توجه شود و سپس اقدام به چتربازی کنید. چتربازی دبی، در نقاط مختلفی انجام می‌شود. فراموش نکنید که بهترین زمان برای تجربه چتربازی در دبی، طی ماه‌های خنک سال است که شامل اکتبر و آوریل می‌شوند. همچنین بسیاری از مراکز چتربازی دبی برنامه‌های آموزشی هم دارند که در صورت داشتن زمان کافی، علاوه بر تفریح می‌توانید مدرک معتبر چتربازی را هم کسب کنید. ساعات چتربازی در دبی: همه‌روزه از 8:00 صبح تا 14:15 ظهر هزینه چتربازی در دبی: شروع هزینه از حدود 1500 درهم امارات (مبالغ با توجه به نوع پرش و خدمات، متفاوت است و در ماه‌های مختلف متفاوت است) آدرس چتربازی در دبی: منطقه مارینا، خیابان السیاحی  چتربازی در مجموعه SkyDive Dubai منطقه هیجان (Thrill Zone) برخی از تفریحات هیجان انگیز دبی ممکن است برای افرادی که آمادگی جسمی و سن و سال مناسبی ندارند، لذت‌بخش نباشد؛ اما بازی‌های سبک تیر اندازی با لیزرتگ یک فضای کاملا رقابتی، لذت‌بخش و صد البته امن دارد که در فضایی سرپوشیده انجام می‌شود. همچنین علاوه بر بزرگ‌ترها و جوانان، کودکان هم می‌توانند در این رقابت تمام عیار شرکت کنند. این بازی در یک زمین به مساحت نزدیک به هزار متر مربع بازی انجام می‌شود و بیست بازیکن که به دو تیم 10 نفره تقسیم شده‌اند را درگیر خود می‌کند. مدت زمان بازی حدود 15 دقیقه است که در این بازه باید حداکثر تلاش خود را برای شلیک دقیق و کسب امتیاز به کار بگیرید. بخار، فضای پر انرژی و موزیک ورزشی این مجموعه، باعث می‌شود که آن را در لیست فعالیت های پیشنهادی تفریح در دبی قرار دهیم. بهترین زمین لیزرتگ در امارات را می‌توانید در دبی بیابید و تجربه لذت‌بخش و هیجان‌انگیز بازی در آن را برای خود به یک خاطره فراموش نشدنی تبدیل کنید. غیر از لیزرتگ، بازی‌های دیگری نیز در این محل انجام می‌شود. دیدن فیلم در سینما 6 بعدی، سالن رقص، گالری، امکان انجام بازی‌های گروهی و مواردی از این قبیل، دیگر کارهایی هستند که می‌توانید در «منطقه هیجان» انجام دهید. ساعات بازدید از منطقه هیجان: همه‌روزه از ساعت 10:00 صبح تا 22:00 شب هزینه بازی در منطقه هیجان: این مجموعه پکیج‌های مختلفی دارد که هزینه آن‌ها از حدود 95 درهم امارات شروع می‌شود آدرس منطقه هیجان: خیابان الشیخ زاید موقعیت منطقه هیجان در دبی  لیزرتگ در منطقه هیجان خانه تسخیر شده هیستریا (Hysteria Haunted Attraction) این خانه ترسناک و مرموز از دیگر تفریحات هیجان انگیز در دبی است و در دبی مال قرار دارد و باید از این بازار به آن برسید. خانه هیستوریا در نوع خود اولین خانه‌ ترسناکی است که در دبی ساخته شده، به همین دلیل در مدت زمانی نه چندان زیاد شهرت بسیاری کسب کرد. اگر هیجان را دوست دارید و از ترسیدن بدتان نمی‌آید، خانه تسخیر شده هیستریا می‌تواند گزینه بسیار مناسبی برای تجربه تفریحات دبی باشد. قبل از بازدید از این مکان تفریحی، باید به قوانین و نکات آن توجه داشته باشید. ورود افراد کمتر از 12 سال بدون همراهی و مسئولیت بزرگ‌ترشان ممنوع است. مدت زمان بازی محدودیت خاصی ندارد و به طور کلی شما باید از 15 بخش عبور کنید. بسیاری از افراد در تحمل فضای ترسناک مجموعه ناتوانند و کمتر از 10 دقیقه از این اماکن عبور می‌کنند. اگر در هر قسمت از بازی احساس کردید که دیگر نمی‌توانید ادامه دهید، دستان خود را در مقابل دوربین‌های مدار بسته بالا ببرید. ساعات بازدید از خانه تسخیر شده هیستریا: شنبه تا چهارشنبه، از ساعت 11:00 صبح تا 23:00 شب، پنج‌شنبه و جمعه از ساعت 11:00 صبح تا 24:00 شب هزینه بازدید از خانه تسخیر شده هیستریا: حدود 100 درهم امارات آدرس خانه تسخیر شده هیستریا: خیابان مرکز مالی موقعیت خانه تسخیر شده هیستوریا در دبی  خانه تسخیر شده هیستریا در دبی تفریحات معروف دبی تا کنون دسته‌بندی‌هایی از تفریحات دبی آورده شدند که می‌توانستیم آن‌ها را در یک گروه مشخص قرار دهیم. اما تفریح در دبی تنها به همین موارد ختم نمی‌شود و لیست طویلی دارد. در ادامه، دیگر تفریحات معروف در اشکال مختلف آورده شده‌اند تا این لیست، کامل‌تر شود.  پیست اسکی دبی (Ski Dubai) درست است که غالب شهر دبی حالتی کویری دارد، اما یک پیست اسکی سرپوشیده برای دبی درست کرده‌اند که برخی از بازی‌های مناسب برای فصل سرما را در آن، مهیا کرده‌اند. مساحت این پارک برفی نزدیک به 4500 متر است. سراشیبی این پیست، امکان اسکی سواری با سرعت 40 کیلومتر بر ساعت را برای شما فراهم می‌کند! این پیست اسکی 5 مسیر با سطح دشواری مختلف دارد، به همین دلیل کودکان و بزرگ‌ترها همگی می‌توانند از تجربه تفریحات دبی در پیست اسکی این شهر لذت ببرند.  اسکی، اسنوبرد، تله‌سیژ، دیدن پنگوئن، شنا در یخ و فعالیت‌های دیگر از جمله کارهایی است که هر فرد می‌تواند در پیست اسکی دبی انجام دهد. این پیست، زیپ لاین هم دارد که در نوع خود، اولین زیپ لاین زیر 0 درجه در جهان محسوب می‌شود؛ راستی از دیدن پنگوئن‌ها در اسکی دبی غافل نشوید. یک کافه نیز در این محل قرار داده‌اند تا همه بتوانند نوشیدنی گرم یا هر آنچه را که دوست دارند، سفارش دهند. ساعات بازدید از پیست اسکی دبی: دوشنبه تا جمعه از ساعت 10:00 صبح تا 24:00 شب و شنبه و یک‌شنبه از ساعت 9:00 صبح تا 24:00 شب هزینه بازدید از پیست اسکی دبی: شروع قیمت‌ها از حدود 130 درهم امارات (بلیط یک روزه کامل 310 درهم امارات) آدرس پیست اسکی دبی: خیابان الشیخ زاید، مرکز خرید امارات موقعیت پیست اسکی دبی  پیست اسکی دبی آب‌نمای دبی (Dubai Fountain) فرقی نمی‌کند که گشت و گذار در دبی را از برج خلیفه شروع کنید، یا دبی مال، در هر صورت در نواحی خیابان شیخ محمدبن رشید، از آب‌نمای دبی تعاریف زیادی به گوشتان می‌رسد و به بازدید از آن ترغیب خواهید شد. برای درک عظمت آب‌نمای دبی کافیست به این نکته توجه کنید که تعداد چراغ‌های آن به بیش از 6600 عدد می‌رسد و قدرت موتورهایش به حدی بالاست که می‌تواند ذرات آب را تا ارتفاع یک ساختمان 50 طبقه‌ای پرتاب کند. کودکان، افراد مسن و جوانان خانواده شما، همگی از تماشای نمایش‌های موزیکال این آب‌نما لذت خواهند برد و فضای بسیار شاد و پر انرژی را تجربه خواهند کرد. همچنین اگر تمایل داشته باشید می‌توانید با پرداخت هزینه بیشتر، به قسمت ویژه بروید و آبنما را از فاصله بسیار نزدیک تماشا کنید. همچنین نزدیک شدن به آبنمای دبی از طریق قایق‌سواری نیز امکان پذیر است. ساعت بازدید از آب‌نمای دبی: 18:00 تا 23:00 (برنامه هر نیم ساعت یکبار شروع می‌شود) هزینه بازدید از آب‌نمای دبی: حدود 20 درهم امارات، کودکان زیر 4 سال رایگان خواهند بود آدرس آب‌نمای دبی: خیابان الشیخ محمدبن رشید، نزدیک به برج خلیفه موقعیت آب‌نمای دبی  آب‌نمای دبی، بزرگ‌ترین آب‌نمای جهان موشن گیت (Motiongate) موشن گیت یک پارک موضوعی است و در عین حال باید گفت که بزرگ‌ترین پارک موضوعی الهام گرفته از هالیوود در خاورمیانه است. در این پارک می‌توانید بازی‌های مختلفی را انجام دهید و کارتون‌ها را در دنیایی واقعی ببینید! شخصیت‌ها در اندازه‌های واقعی هستند و برخی از صحنه فیلم‌ها نیز بازسازی شده‌اند و در مجموع بر جذابیت‌های این پارک افزوده‌اند. اگر بزرگ‌ترین تفریح زندگی شما فیلم است، قطعا موشن گیت بهترین مورد از تفریحات دبی برای شما خواهد بود.  در موشن گیت می‌توانید وارد دنیای انیمیشن‌های معروفی مثل هتل ترانسیلوانیا، چگونه اژدهای خود را آموزش دهید، پاندای کنگ‌فوکار یا شرک شوید. علاوه بر این‌ها، بازی‌های هیجان انگیز تیراندازی، ترن هوایی و سینما سه بعدی در این مجموعه وجود دارد. نگران خستگی و گرسنگی هنگام بازدید از این جاذبه نباشید، زیرا چندین مرکز خرید و رستوران در آن قرار دارد. ساعات بازدید موشن گیت: یک‌شنبه تا پنج‌شنبه از ساعت 11:00 صبح تا 20:00 شب، جمعه و شنبه از ساعت 11:00 صبح تا 21:00 شب هزینه بازدید از موشن گیت: مبالغ با توجه به تفریحات متفاوت است (بلیط کامل یک روزه، 330 درهم قیمت دارد) آدرس موشن گیت: خیابان الشیخ زاید موقعیت موشن گیت در دبی  مجموعه Motiongate با شخصیت‌های کارتونی و سینمایی چرخ و فلک عین دبی (Ain Dubai) چرخ و فلک دبی هم یکی دیگر از «ترین»‌ها را یدک می‌کشد و بلندترین چرخ و فلک دنیاست که ارتفاعی برابر با 250 متر دارد. این چرخ و فلک در جزیره «بلو واتر» قرار گرفته و دیدی 360 درجه به شما می‌دهد و می‌توانید منظره وسیعی از شهر دبی را در دیدرس خود داشته باشید. برای ساخت این ابرسازه، از حدود 90 هزار تن آهن استفاده شده است که این وزن حدود 25% بیشتر از مصالحی است که در ساخت برج ایفل استفاده شده است. سرعت حرکت این چرخ و فلک بسیار آرام است و در آن زمان کافی برای رصد کردن جاهای دیدنی دبی مثل برج خلیفه، مارینای دبی و پالم جمیرا خواهید داشت. لازم به ذکر است که تعداد کابین‌های این چرخ و فلک 48 عدد است و در هر کابین به طور میانگین، 36 تا 40 نفر جا می‌شوند بنابراین عین دبی تنها چرخ فلک دنیا است که ظرفیت بیش از 1750 نفر را دارد. ساعات بازدید از چرخ و فلک عین دبی: در حال حاضر تعطیل است (طبق آخرین اطلاعات در سه ماه اول سال 2023 باز می‌شود) هزینه بازدید از چرخ و فلک عین دبی: شروع از 130 درهم امارات (بلیط کودکان 100 درهم امارات) آدرس چرخ فلک عین دبی: جزیره بلو واترز  موقعیت چرخ  فلک عین دبی  چرخ و فلک دبی  ویدئو بزرگترین چرخ و فلک در دبی پاساژهای دبی بخشی دیگر از تفریحات دبی را می‌توان به پاساژگردی اختصاص داد، اما برای آشنایی بیشتر با آن‌ها باید مطالب مربوط به مراکز خرید دبی را که به‌طور اختصاصی برای این موضوع نوشته شده‌اند، مطالعه کنید. تعداد پاساژهای دبی کم نیستند، به همین خاطر، بهتر است به شکلی جداگانه جزئیاتشان بررسی شود. از معروفترین پاساژهایی که معمولا مسافران به آن سر می‌زنند، دبی مال، وافی مال، بازار ابن بطوطه و نخیل مال را می‌توان نام برد که هر کدام، جذابیت‌های خاص خود را دارد.  پاساژهای دبی سخن آخر اگر قصد دارید به دبی سفر کنید، بهتر است حتما از برنامه تور با خبر شوید و بدانید که قرار است از چه فضاها و مکان‌هایی دیدن کنید. لازم است بدانید که اگر خودتان به صورت شخصی خواستید به تفریحات دبی سری بزنید، بهتر است ابتدا خطوط حمل و نقل دبی را بررسی کنید و در صورتی که امکان‌پذیر بود، وسایل نقلیه عمومی را برای جابه‌جایی انتخاب کنید. ضمن اینکه استفاده از نول کارت می‌تواند این هزینه‌ها را کاهش دهد. شهر دبی از ابتدای برنامه توسعه خود، بسیاری از سرمایه‌گذاران را به این شهر جذب کرده و در طی چند سال توانسته در بسیاری از بخش‌ها مخصوصاً تفریحات و سرگرمی، یکی از سرآمدترین شهرهای دنیا باشد و از نظر تنوع و استاندارد بودن، تفریحات دبی حرفی برای گفتن دارد. جدای از تفریحاتی که انسان‌ساخت هستند، دبی تفریحات و فضاهای طبیعی نیز دارد. در مجموع می‌توان گفت که این شهر یک پکیج کامل از جاذبه‌های مختلف است و هرکس با هر سلیقه‌ای را جذب می‌کند.   تألیف: تیم نویسندگان لست سکند
https://lastsecond.ir/blog/10407-best-hotels-in-maldives,کدام هتل مالدیو را یرای سفر انتخاب کنیم؟درآوردن لیستی از بهترین هتل های مالدیو نیازمند ساعت‌ها بررسی امتیازات و نظرات مسافران دارد. وقتی از استانداردهای اقامت در جزیره سخن به میان می‌آید، این مجمع‌الجزایر حرف‌های زیادی برای گفتن دارد. تقریباً در هر اتاقی از هتل‌های مالدیو، طبیعت دلپذیر، حریم خصوصی، امکانات درست‌وحسابی و... به چشم می‌خورد. با این اوصاف، هنگام خرید تور مالدیو لازم نیست وسواس زیادی درباره هتل داشته باشید؛ اما این‌ را هم باید در نظر بگیرید که هتل های خوب مالدیو، از نظر موقعیت، قیمت و خدمات، تفاوت‌هایی دارند که موجب می‌شود بتوانیم گروهی از آن‌ها را به عنوان بهترین هتل‌ها معرفی کنیم. از طرفی با گذر زمان، یک دسته از هتل‌های مالدیو ویژگی‌هاشان را توسعه می‌دهند و برخی دیگر، از این غافله کمی عقب می‌مانند. امروزه تماشای هتل های روی آب مالدیو که اسپا و استخر دارند کاملاً عادی است و جاذبه‌هایی مثل رستوران‌های زیر آب، اتاق‌هایی با کف شیشه‌ای و سیستم‌های انرژی خورشیدی، کم‌کم در بسیاری از بهترین هتل های مالدیو فراگیر می‌شود. با در نظر گرفتن تمام این‌ها، در این مطلب از مجله گردشگری لست‌سکند، لیستی از بهترین هتل های مالدیو را به تفکیک شرایطی که دارند، برایتان آماده کرده‌ایم. آنچه در ادامه مطلب خواهید خواند  بهترین هتل های مالدیو برای سفر ارزانهتل فوراوری مالدیو (Furaveri Maldives)هتل آرنا بیچ مافوشی (Arena Beach Hotel Maafushi)هتل سینامون دونوِلی (Cinnamon Dhonveli Maldives)هتل باندوس (Bandos Maldives)بهترین هتل های روی آب مالدیوسونوا جانی (Soneva Jani)هتل گیلی لانکفوشی (Gili Lankanfushi)هتل آنانترا کیهاوا (Anantara Kihavah)هتل جمیرا مالدیو (Jumeirah Maldives)لوکس ترین هتل های مالدیوهتل چوال بلانک راندهلی (Cheval Blanc Randheli)آیادا مالدیو (Ayada Hotel) بهترین هتل های مالدیو برای سفر ارزان اگرچه مالدیو نسبت به بسیاری از کشورهای جهان، یک مقصد گران محسوب می‌شود، اما نباید فراموش کنیم که این کشور بیش از 1000 جزیره دارد. برخی از این جزایر فقط ظرفیت یک هتل را دارند؛ در حالی که در برخی از آن‌ها چندین هتل دارد. تعداد فراوان هتل در مالدیو باعث شده دامنه قیمتی نسبتاً خوبی در بین مراکز اقامتی آن پدید آید، بنابراین گزینه‌های مقرون به صرفه‌تری از هتل نیز در جزایر مالدیو دیده می‌شوند. اگر به دنبال یک سفر اقتصادی به مالدیو هستید، قبل از انتخاب هتل، باید به فکر انتخاب جزیره باشید. برخی از بهترین جزایر مالدیو فاصله کمی با مقصد اولیه سفر شما (جزیره ماله) دارند. بنابراین نیازی به رفت‌وآمد هوایی به جزیره مدنظر خود ندارید و سفر دریایی در کاهش هزینه‌های شما موثر خواهد بود. در ادامه، گروهی از بهترین هتل های ارزان مالدیو را برای شما داریم. هتل فوراوری مالدیو (Furaveri Maldives) هتل فوراوری در یک جزیره به وسعت 23 هکتار ساخته شده است. در این جزیره، 4 رستوران و غذاخوری تأسیس شده که انواع غذای بین‌المللی را سرو می‌کنند. طبیعت اطراف این هتل، با مناظر تماشایی گیاهان و جانوران دریایی از چشمان شما پذیرایی می‌کند. اولین دهکده سلامتی مالدیو در فوراوری راه افتاد که در آن طب سنتی چندهزارساله آسیایی را تجربه می‌کنید. ضمن اینکه فرصت تماشای زندگی افراد محلی نیز در اطراف این دهکده سلامت برای شما فراهم می‌شود. در اتاق‌ها و ویلاهای مجموعه اقامتی فوراوری امکاناتی مدرن تعبیه شده است که باخدمات کارکنان هتل، رنگ‌وبوی فرهنگ مهمان‌نوازی سنتی مالدیو را به خود می‌گیرد. امتیاز هتل فوراوری مالدیو در گوگل: 4.6 از 5 امتیاز هتل فوراوری مالدیو در بوکینگ: 8.9 از 10 امتیاز هتل فوراوری مالدیو در تریپ ادوایزر: 4.5 از 5 آدرس هتل فوراوری مالدیو: شمال جزیره فوراوری  موقعیت هتل فوراوری مالدیو  هتل فوراوری مالدیو  نمایی از درون هتل فوراوریی مالدیو هتل آرنا بیچ مافوشی (Arena Beach Hotel Maafushi) آرنا بیچ، یکی از خوش‌نام‌ترین هتل‌های ارزان مالدیو است که در لیست بهترین هتل های 4 ستاره مالدیو قرار دارد. یکی از ویژگی‌های مهم این هتل که در کاهش هزینه‌های سفر شما تأثیر می‌گذارد، دسترسی آسان به جزیره ماله است؛ به‌طوری که با قایق‌های سرعتی در کمتر از یک ساعت، به جزیره مافوشی می‌رسید. با رزرو اتاق‌های طبقات بالای این هتل، چشم‌اندازی وصف نشدنی از سواحل و ساختمان‌های این جزیره را خواهید داشت و امکانات اتاق شما تقریباً هیچ‌چیز کم ندارد. از طرفی، رفتار گرم و صمیمی کارکنان این هتل تا به امروز، رضایت حداکثری مهمانان را به همراه داشته است. امتیاز هتل آرنا بیچ مافوشی در گوگل: 4.4 از 5 امتیاز هتل آرنا بیچ مافوشی در بوکینگ: 8.2 از 10 امتیاز هتل آرنا بیچ مافوشی در تریپ ادوایزر: 4.5 از 5 آدرس هتل آرنا بیچ مافوشی: شمال جزیره مافوشی  موقعیت هتل آرنا بیچ مافوشی  استخر هتل آرنا بیچ   ساختمان هتل آرنا بیچ هتل سینامون دونوِلی (Cinnamon Dhonveli Maldives) برای اثبات اینکه هتل سینامون دونولی یکی از بهترین هتل های مالدیو است، کافی است به جایزه‌ای اشاره کنیم که در سال گذشته (2022) از سایت بوکینگ دریافت کرد. مهمان‌نوازی عالی، استانداردهای بالای خدمات، امکانات سطح جهانی و دقت کارکنان در جزئیات، باعث شد آماری بزرگ از امتیازات و نظرات مثبت از این هتل، در سایت بوکینگ ثبت شود. گرچه هتل سینامون دونولی یکی از بهترین هتل های 4 ستاره مالدیو است، اما قیمت رزروش نسبت به موقعیت، خدمات و امکاناتی که دارد، بسیار ارزان است. این را هم بگوییم که اگر برای تجربه موج‌سواری به مالدیو سفر می‌کنید، اقامت در این هتل را از دست ندهید. امتیاز هتل آرنا بیچ مافوشی در گوگل: 4.8 از 5 امتیاز هتل آرنا بیچ مافوشی در بوکینگ: 9 از 10 امتیاز هتل آرنا بیچ مافوشی در تریپ ادوایزر: 4.5 از 5 آدرس هتل آرنا بیچ مافوشی: مرکز جزیره کانوهورا  موقعیت هتل سینامون دونولی  ویلاهای روی آب در جزیره کانوهورا  هتل سینامون دونولی هتل باندوس (Bandos Maldives) زیبایی و آرامش باندوس به حدی نافذ است که بسیاری از طبیعت‌دوستان، این جزیره را پاتوق گردشگری خود کرده‌اند. در سواحل این جزیره ویلا‌ها و مهمان‌پذیرهای مختلفی دارد؛ اما هیچ‌یک به اندازه هتل باندوس جلب توجه نمی‌کنند. هتل باندوس، که در لیست بهترین هتل های 4 ستاره مالدیو است، با نزدیک‌ترین فرودگاه بین‌المللی فقط 10 دقیقه فاصله دارد و در قسمت مرکزی جزیره ساخته شده است، به همین دلیل در این هتل به هر جایی از جزیره دسترسی آسانی دارید. اگر برای غواصی به مالدیو سفر می‌کنید باید بدانید که اطراف هتل باندوس بهترین تجهیزات غواصی در اختیار قرار دارد. خصوصیاتی که گفتیم، موجب شده که برخی از مهمانان هتل باندوس مالدیو، بیش از بیست سال سابقه رفت‌وآمد در این جزیره را داشته باشند. امتیاز هتل باندوس در گوگل: 4.8 از 5 امتیاز هتل باندوس در بوکینگ: 8.7 از 10 امتیاز هتل باندوس در تریپ ادوایزر: 4.5 از 5 آدرس هتل باندوس: مرکز جزیره باندوس  موقعیت هتل باندوس   باندوس، از بهترین هتل های مالدیو  درون برخی از اتاق‌های هتل باندوس بهترین هتل های روی آب مالدیو هتل‌های روی آب مالدیو ترکیبی از حس آرامش، فضای کاملاً خصوص و، چشم‌اندازی ابدی است. تمام این ویژگی‌ها باعث شده که یک عده از گردشگران، فقط برای تجربه اقامت در بهترین هتل های روی آب مالدیو به این مجموعه جزایر سفر کنند. خوشبختانه هتل های روی آب مالدیو هم برای کسانی که سفر ماه عسل به مالدیو می‌روند و هم کسانی که با خانواده‌های نسبتاً پرجمعیت این سفر را تجربه می‌کنند، مناسب است. ضمن اینکه برخی از گران ترین هتل های مالدیو نیز در این دسته قرار دارند. در ادامه، گروهی از بهترین هتل های روی آب مالدیو را معرفی می‌کنیم که با کیفیت خدمات و موقعیت نابی که دارند، زبانزد ساحل دوستان جهان شده‌اند. سونوا جانی (Soneva Jani) امکان ندارد که در مالدیو نام هتل سونوا جانی را ببرید و کسی آن را نشناسد. زمانی که این هتل را در منابع مختلف جست‌وجو می‌کنید، ممکن است نام هتل سونوا فوشی را هم بشنوید اما، یک تفاوت اساسی در موقعیت این دو وجود دارد؛ سونوا فوشی معمولاً در ساحل و سونوا جانی در وسط آب‌ها است. در هر صورت، هر دو هتل از نظر سطح امکانات و خدمات، زبانزد گردشگران جهان هستند. همچنین سونوا جانی از گران ترین هتل های مالدیو محسوب می‌شود. وقتی از پنجره این هتل بیرون را تماشا کنید، خود را در محاصره آب‌های کم‌عمق و فیروزه‌ای رنگ می‌بینید. تا امروز، سونوا جانی 24 مکان اقامتی روی آب‌های مالدیو ساخته است که از نظر بزرگی، در هیچ‌جای این کشور همتا ندارد. هر یک از 24 بخش این هتل، یک استخر بزرگ جداگانه دارد. برخی از اتاق‌های این هتل، در طبقات بالایشان، سرسره‌هایی دارند که شما را مستقیماً از تخت استخری به قسمت کم‌عمق آب سُر می‌دهند. با این تفاسیر، نتیجه می‌گیریم که سونوا جانی یکی از لوکس‌ترین هتل‌های مالدیو هم به حساب می‌آید. امتیاز هتل سونوا جانی در گوگل: 4.6 از 5 امتیاز هتل سونوا جانی در بوکینگ: 8.9 از 10 امتیاز هتل سونوا جانی در تریپ ادوایزر: 4.5 از 5 آدرس هتل سونوا جانی: جزیره مدوفارو   موقعیت هتل سونوا جانی   مجموعه هتل‌های روی آب سونوا جانی  سونوا جانی، از گرانترین هتل های مالدیو هتل گیلی لانکفوشی (Gili Lankanfushi) هتل گیلی لانکفوشی نه تنها یکی از هتل های خوب مالدیو است، بلکه به دلیل جوایز و سوابقی که به خود اختصاص داده است، عده‌ای آن را از بهترین هتل‌های جهان می‌دانند. با قایق‌های سرعتی، از این هتل می‌توانید در عرض 20 دقیقه به جزیره ماله دسترسی داشته باشید. برخلاف برخی از بهترین هتل های روی آب مالدیو که در کنار ساحل هم اقامتگاه دارند، اتاق‌های این هتل فقط‌ و فقط روی آب ساخته شده‌اند. یکی از ویژگی‌های بسیار مهمی که باعث شد گیلی لانکفوشی را در لیست بهترین هتل های مالدیو بیاوریم این است که این هتل بزرگ‌ترین ویلای روی آب جهان را دارد. وسعت این ویلا، بیش از 1600 متر مربع است. این را هم اضافه کنیم که هتل گیلی لانکفوشی، یکی از لوکس ترین هتل های مالدیو است.  امتیاز هتل گیلی لانکفوشی در گوگل: 4.8 از 5 امتیاز هتل گیلی لانکفوشی در بوکینگ: 9.6 از 10 امتیاز هتل گیلی لانکفوشی در تریپ ادوایزر: 5 از 5 آدرس هتل گیلی لانکفوشی: مرکز جزیره لانکفوشی  موقعیت هتل گیلی لانکفوشی در مالدیو  هتل های روی آب گیلی لانکفوشی  اتاق‌های زیر آب گیلی لانکفوشی هتل آنانترا کیهاوا (Anantara Kihavah) این هتل در ذخیره‌گاه زیست‌کره یونسکو در جزیره «با اتول» واقع شده است. برای دسترسی به هتل آنانرتا کیهاوا با هواپیمای دریایی، باید یک سفر 35 دقیقه‌ای  را تجربه کنید. هتل آنانترا کیهاوا از نظر وسعت، سومین هتل بزرگ روی آب در مالدیو است که محوطه 1500 متری را به خود اختصاص داده است؛ اما این بزرگی، هیچ‌وقت باعث نشد که آنانترا کیهاوا ضعف امکانات داشته باشد. پس از ورزش در باشگاه هتل آنانترا کیهاوا می‌توانید از ماساژ لذت ببرید. توجه به جزئیات در این هتل تا حدی است که کف حمامش را از شیشه ساخته‌اند تا در همه ابعاد، از تماشای آب‌های شفاف اقیانوس هند لذت ببرید. امتیاز هتل آنانترا کیهاوا در گوگل: 4.8 از 5 امتیاز هتل آنانترا کیهاوا در بوکینگ: 9.6 از 10 امتیاز هتل آنانترا کیهاوا در تریپ ادوایزر: 5 از 5 آدرس هتل آنانترا کیهاوا: مرکز جزیره کیهاوا هوراوالهی لیست جاهای دیدنی مالدیو  موقعیت هتل آنانترا کیهاوا  آنانترا کیهاوا، از بهترین هتل های مالدیو  رستوران زیر دریایی هتل آنانترا کیهاوا هتل جمیرا مالدیو (Jumeirah Maldives) سازندگان هتل جمیرا مالدیو خوب می‌دانستند که بعضی اوقات هتل‌های یک طبقه روی آب، آنطور که باید و شاید، یک اقامت لوکس را برای گردشگران فراهم نمی‌کنند؛ از این رو، دست به یک طراحی خاص بردند و هتل‌های روی آب دو طبقه ساختند. طبقه دوم هر ویلا چشم اندازی بی‌نهایت دارد و در طبقه اول، یک استخر، کف شیشه‌ای و یک آلاچیق کوچک قرار دارد. اگرچه در مقایسه با سایر بهترین هتل های روی آب مالدیو، این هتل طراحی مدنی دارد، اما کافیست که چند قدم آن‌طرف‌تر بروید تا از نزدیک شاهد معماری سنتی جزیره‌ای و غذای محلی مالدیو باشید. این را هم اضافه کنیم که جمیرا یکی از لوکس ترین هتل های مالدیو است و از امکاناتی مثل رفت‌وآمد برنامه‌ریزی شده و صبحانه شناور برخوردار است. امتیاز هتل جمیرا مالدیو در گوگل: 4.9 از 5 امتیاز هتل جمیرا در بوکینگ: 9.3 از 10 امتیاز هتل جمیرا در تریپ ادوایزر: 4.9 از 5 آدرس هتل جمیرا: مرکز جزیره اولهالی  موقعیت هتل جمیرا مالدیو  هتل جمیرا مالدیو  اسپای هتل جمیرا مالدیو لوکس ترین هتل های مالدیو گاهی اوقات، مالدیو بیش از اینکه به طبیعتش معروف شود، به اقامتگاه‌های لوکسی که دارد شناخته می‌شود. کسانی که به دنبال یک سفر لوکس برای ماه عسل هستند، می‌دانند که در هیچ مقصدی مثل مالدیو، به انتظاراتشان دست نخواهند یافت. تعداد هتل های لوکس مالدیو بسیار زیادتر از حد تصور است؛ اما در این بخش، با توجه به نظرات مسافران مالدیو دو مورد از بهترین هتل های لوکس مالدیو را به شما معرفی می‌کنیم. هتل چوال بلانک راندهلی (Cheval Blanc Randheli) هتل چوال بلانک در جزیره راندهلی و در همسایگی جزیره فیالی واقع شده است. در تمام مدتی که در این هتل اقامت دارید، چیزی جز مناظر تماشایی نخواهید دید. در آب‌های اطراف این هتل پا به دنیای لاکپشت‌ها و ماهی‌های رنگارنگ می‌گذارید. از طرفی، وقتی وارد هتل شوید، سقف اتاق‌های چوال بلانک شما را به یاد معماری زیبای کلیساهای قدیمی میندازد؛ این درحالی است که عناصر معماری نوین نیز در سراسر این هتل به چشم می‌خورد. چوال بلانک فقط در لیست لوکس ترین هتل های مالدیو نیست، بلکه در برخی از منابع، آن را به عنوان یکی از بهترین هتل های لوکس جهان معرفی کرده‌اند. امتیاز هتل چوال بلانک راندهلی در گوگل: 4.8 امتیاز هتل چوال بلانک راندهلی در تریپ ادوایزر: 5 از 5 آدرس هتل چوال بلانک راندهلی: جزیره راندهلی  موقعیت هتل چوال بلانک راندهلی   چوال بلانک، از گرانترین هتل های مالدیو  درون هتل چوال بلانک آیادا مالدیو (Ayada Hotel) آیادا مالدیو یک محل اقامت 5 ستاره در مالدیو است که خدمات دسته اولی مثل پیش خدمت شخصی و امور حمل‌ونقل را ارائه می‌دهد. چنین مواردی برای معرفی آیادا به عنوان یکی از لوکس ترین هتل های  مالدیو است. حمام این هتل در یک فضای باز جای گرفته تا مسافران همزمان با دوش گرفتن، از تماشای مناظر وسیع اقیانوسی لذت ببرند. در تمام مدت اقامتتان در هتل آیادا می‌توانید از تفریحاتی مثل موج‌سواری، شنا، شکم‌گردی و ماهی‌گیری لذت ببرید؛ این فعالیت‌های گردشگری هم برای خانواده‌ها و هم برای زوجین مناسب هستند. امتیاز هتل آیادا در گوگل: 4.8 از 5 امتیاز هتل آیادا در بوکینگ: 9.2 از 10 امتیاز هتل آیادا در تریپ ادوایزر: 5 از 5 آدرس هتل آیادا: مرکز جزیره ماگودوا   موقعیت هتل آیادا مالدیو  آیادا، از بهترین هتل های مالدیو  رستوران هتل آیادا سخن آخر در این مطلب، بهترین هتل های مالدیو را بر اساس سطح خدمات و قیمت دسته‌بندی و معرفی کردیم. برای یک تجربه خوب از رزرو هتل در مالدیو، این را بدانید که انتخاب بهترین هتل مالدیو کاملاً نسبی است و بسته به نوع سفر، هر کس تعریف خودش را از یک هتل خوب در مالدیو دارد. اگر دوست دارید از همه ریزه‌کاری‌های سفر به مالدیو با خبر شوید، پیشنهاد می‌کنیم به راهنمای سفر به مالدیو سر بزنید. همچنین اگر در هر یک از هتل‌هایی که در این مطلب معرفی کردیم اقامت داشته‌اید، می‌توانید نظرات خود را با سایر کاربران لست سکند به اشتراک بگذارید.   تألیف: تیم نویسندگان لست‌سکند
https://lastsecond.ir/blog/10405-free-entertainment-in-antalya,خوشگذرانی در آنتالیا بدون پرداخت حتی یک لیر!وقتی از تفریحات رایگان آنتالیا حرف می زنیم، دقیقا منظورمان چیست؟ حتما فکر می‌کنید محال است شهری با این همه جاذبه پولی، جای خوبی برای کسانی باشد که به هر دلیل تصمیم به کاهش دادن هزینه‌ها گرفته‌اند. باید گفت که سخت در اشتباهید و آنتالیا محدود به هتل های لوکس و برنامه های هزینه‌برشان نمی‌شود.  شما در سفر به این شهر زیبا، گزینه‌های زیادی برای خوشگذرانی دارید. برخی از آن‌ها صرفا قدم زدن در بخش‌هایی از شهر، برخی دیگر فعالیت‌هایی است که می‌توانید در طبیعت خاص منطقه آنتالیا داشته باشید. در این مطلب از مجله لست سکند قرار است انتخاب‌های رایگان شما را در یک سفر ماجراجویانه به آنتالیا بررسی کنیم. بنابراین اگر در آینده نزدیک قصد خرید تور آنتالیا را دارید، این مطلب را از دست ندهید.  آنچه در ادامه مطلب خواهید خواند   ساحل، شاخص‌ترین تفریح آنتالیاساحل کنیالتی (Konyaaltı Plajları)ساحل مرمریساحل لاراگشت و گذار شهریبرج ساعت (Antalya Saat Kulesi)بلوار آتاتورک (ataturk boulevard)اسکله کاشکالیچی (Kaleiçi) لذت از طبیعت در یک سفر کاملا تفریحی پارک حیات (HayatPark)پارک یاووز اوزجان آنتالیا (Yavuz Ozcan)  ساحل، شاخص‌ترین تفریح آنتالیا بیشتر کسانی که به این منطقه سفر می‌کنند، با وجود جاذبه‌های طبیعی و تاریخی بسیار، بیشتر از هر چیز نام سواحل آنتالیا به گوششان خورده است. این سواحل علاوه بر طبیعت زیبا و شن‌های تمیز، صاحب انواع امکانات رفاهی و تفریحات آبی هستند که باعث رونق بیشتر منطقه می‌شود. در این میان، تنها مشکل این است که در برخی نقاط، ساحل در اختیار هتل‌ها و اقامتگاه‌ها قرار گرفته است و برای استفاده از آن، مجبور به پرداخت هزینه‌هایی گاه حتی گران می‌شوید. ویژگی دیگر سواحل این است که در اوقات شلوغ مثل نوروز هم می‌توانید همچنان جاهایی خلوت پیدا کنید. قیمت تورهای نوروز آنتالیا اما منطقه آنتالیا آنقدر‌ها هم کوچک نیست که در این باره احساس نگرانی کنید. در این منطقه به اندازه کافی سواحل زیبا و قابل استفاده عموم مردم وجود دارد که تعدادی از این سواحل را در ادامه با هم بررسی می کنیم. ساحل کنیالتی (Konyaaltı Plajları) شهر آنتالیا دو ساحل اصلی دارد که ساحل کنیالتی یکی از این دو است. اگر به دنبال تفریحات رایگان آنتالیا هستید، به هیچ وجه نباید این ساحل را از دست بدهید. کنیالتی هفت کیلومتر طول دارد و به دلیل بزرگ بودن، حتی در مواقع شلوغی هم ازدحام جمعیت شما را آزار نخواهد داد. در این ساحل، می‌توانید انواع تفریح رایگان آنتالیا را امتحان کنید، تنی به آب بزنید و از یک روز آفتابی لذت ببرید. موقعیت دقیق ساحل کنیالیتی  نمایی از ساحل کنیالتی ساحل مرمری یک جای بکر برای عکاسی، نشستن و لذت بردن از دریای مدیترانه، ساحل مرمری است. شاید در نگاه اول، این ساحل جزو تفریحات آنتالیا به حساب نیاید؛ اما این نکته را نباید فراموش کنیم که تفریح از آن دسته کلماتی است که برای افراد مختلف معانی گوناگونی دارد. اگر شما هم از آن دسته افرادی هستید که دوست دارید حتی در تفریحتان رنگ و بوی آرامش گرفتن باشد، به ساحل مرمری سر بزنید. پلاژ شنای ساحل مرمری به عنوان یکی از جاهای تفریحی رایگان آنتالیا چندان چنگی به دل نمی زند؛ اما اسکله و نزدیکی به شهر قدیمی برای هر کسی می‌تواند جالب باشد.  موقعیت دقیق ساحل مرمری آنتالیا  ساحل مرمری از سواحل تفریحی آنتالیا ساحل لارا ساحل لارا یکی از سواحل نزدیک به شهر آنتالیا است که تنها 6 کیلومتر با آن فاصله دارد، هرچند که لارا این روزها به واسطه استقبال گردشگران به ساحل شلوغی با انواع امکانات تبدیل شده است، اما نمی‌توان حتی بدون هزینه کردن هم از زیبایی آن گذشت. بخش‌هایی از ساحل لارا صخره‌ای است که بهترین جا برای کسانی است که به دنبال یک منظره زیبا از دریا می‌گردند. در این ساحل علاوه بر آبتنی می‌توانید از طبیعت زیبا و دیدنی اش هم بهره ببرید.  موقعیت دقیق ساحل لارا  ساحل لارا از سواحل مشهور آنتالیا گشت و گذار شهری نظرتان درباره گشت و گذار در شهر چیست؟ یک تجربه جدید در شهری که احتمالا جاهای زیادی برای کشف کردن دارد. یکی از بهترین راه‌های تفریح رایگان در آنتالیا، همین گشت شهری و سر زدن به جاهای دیدنی این شهر است. قدم زدن، عکاسی کردن، صحبت با افراد بومی می‌تواند سفر شما به آنتالیا را به یکی از پرخاطره‌ترین سفرهایتان تبدیل کند. به همین دلیل هم این بار به سراغ برخی از جاهای دیدنی آنتالیا و حومه‌اش می‌رویم که جزوی از تفریحات رایگان آنتالیا محسوب می‌شود. اگر در فصل‌های سرد به آنتالیا سفر می‌کنید، گردش در شهر می‌تواند گزینه مناسبی باشد. قیمت تورهای بهمن آنتالیا برج ساعت (Antalya Saat Kulesi)  برج ساعت آنتالیا، یکی از قدیمیترین نمادهای این شهر است که شما می‌توانید به عنوان یکی از تفریحات رایگان آنتالیا به سراغش بروید. همه این بنا از سنگ ساخته شده و گفته می‌شود در قرن نوزدهم، 80 برج ساخته شده است که از میان آن‌ها، فقط همین برج ساعت باقی مانده است. البته می‌توانید تنها به برج اکتفا نکنید، اطرف برج ساعت مجموعه‌ای از کافه‌ها و رستوران‌ها قرار دارند که اگر به دنبال تفریحات رایگان در آنتالیا نباشید، می‌توانید سری به آن‌ها بزنید.  موقعیت دقیق برج ساعت آنتالیا  نمایی از برج ساعت آنتالیا بلوار آتاتورک (ataturk boulevard) یکی دیگر از تفریحات رایگان در آنتالیا که جذابیت‌های خاص خودش را دارد، گشت‌وگذار در بلوار آتاتورک است. در این شهر هم بلوار اصلی شهر به نام آتاتورک نام‌گذاری شده است و شما می‌توانید به غیر از ظاهر زیبا و درختکاری شده این بلوار، از مراکز خرید آنتالیا هم دیدن کنید. حتی اگر دوست داشته باشید می‌توانید برای مدتی روی نیمکت‌هایی که در سراسر بلوار وجود دارند، بنشینید و از تماشای این منطقه لذت ببرید.   موقعیت دقیق بلوار آتاتورک  بلوار درختکاری شده آتاتورک اسکله کاش در لیست تفریحات رایگان آنتالیا، سواحل را برشمردیم؛ اما زیبایی دریا فقط به ساحلش نیست، اسکله‌ها هم جزو جاذبه‌هایی است که در سفر به شهرهای ساحلی نباید از یاد ببرید. در ازدحام و هیاهو اسکله، بهترین عکس‌های یادگاری با حضور مرغ های ماهی‌خوار ثبت می‌شوند. اسکله کاش در کنار کوه و صخره قرار دارد و نمایی زیبا از یک خلیج را به نمایش می‌گذارد. توصیه ما به شما قدم زدن در سنگ‌فرش خیابان‌های مجاور اسکله است. موقعیت دقیق اسکله کاش  نمایی از اسکله کاش آنتالیا کالیچی (Kaleiçi)  آخرین موردی که از گشت و گذاری شهری در بین جاهای تفریحی رایگان آنتالیا نام می‌بریم، منطقه کالیچی یا همان شهر قدیمی آنتالیا است. کالیچی در اصل یک منطقه تاریخی است که بناهایی از دوران سلجوقی، عثمانی و دوران روم در آن دیده می شود. به گفته بسیاری از گردشگرانی که پیش از این از کالیچی بازدید کرده‌اند، این منطقه را می‌توان نگین آنتالیا دانست؛ چرا که همه چیز به صورت اغراق شده‌ای زیباست از کشتی دزدان دریایی گرفته تا مغازه‌هایش. موقعیت دقیق منطقه شهر قدیم آنتالیا  یکی از خیابان های شهر  قدیم آنتالیا  لذت از طبیعت در یک سفر کاملا تفریحی اگر همچنان به دنبال تفریح رایگان در آنتالیا هستید، دیگر باید از پارک‌ها سراغ بگیرید. همیشه وقتی پای تفریحات رایگان در میان است، پارک‌ها نقش اساسی دارند، برخی از آن‌ها تنها فضای سبزی برای گذران وقت هستند، برخی دیگر جایگاه خوبی برای برگزاری جشنواره‌ها و گردهمایی‌های شهری و از این دست تفریحات هستند. بنابراین حالا که به سراغ جاهای تفریحی رایگان آنتالیا رفته‌ایم در لیست‌مان نباید پارک‌های شهر را جا بیندازیم.  پارک حیات (HayatPark) یکی از پارک‌های آنتالیا که می‌توانید زمان خود را در آن بگذرانید و به عنوان تفریحات رایگان آنتالیا به آن نگاه کنید، پارک حیات است. اگر از آن دسته افرادی هستید که از قدم زدن در میان درختان لذت می‌برید پارک حیات جای خوبی برای شماست. در این پارک علاوه بر مجسمه‌های چوبی مربوط انواع حیوانات تفریحات زیادی هم در پاک دیده می‌شود، از کافه‌ها گرفته تا وسایل بازی، این پارک در محدوده غربی آنتالیا قرار دارد و برای کسانی مناسب است که محل اقامتشان در این محدوده است. موقعیت دقیق پارک حیات آنتالیا  پارک حیات آنتالیا پارک یاووز اوزجان آنتالیا (Yavuz Ozcan) یکی دیگر از تفریحات رایگان در آنتالیا، استفاده از پارک یاووز اوزجان است. در این پارک برای شما امکاناتی مانند دوچرخه‌سواری و محل بازی کودکان فراهم است. حتی در پارک، چند آبشار و فواره دیدنی هم ساخته شده‌ است که می‌تواند یکی از جذابیت‌های سفر شما باشد. یاووز اوزجان از جمله پارک‌هایی است که در میان اهالی آنتالیا و مسافران محبوبیت زیادی دارد. موقعیت دقیق پارک یاووز اوزجان  بخشی از پارک یاووز  سخن آخر در این مطلب تلاش کردیم تا تعدادی از بهترین تفریحات رایگان آنتالیا را  به شما معرفی کنیم. اما حتما شما هم به خوبی می‌دانید این شهر جای زیادی برای اکتشاف دارد، شما می‌توانید بر اساس علایق شخصیتان به سراغ بهترین تفریحات آنتالیا بروید. گرچه اگر قصد هزینه نکردن دارید دست شما کمی بسته خواهد بود. اما فراموش نکنید که  زمانی که به آنتالیا سفر می‌کنید در واقع به یک منطقه تاریخی و منحصر به فرد از نظر طبیعت قدم گذاشته‌اید. می‌توانید برای داشتن اطلاعات بیشتر به سراغ سفرنامه‌های آنتالیا بروید آن‌ها را بخوانید و این منطقه دوست داشتنی را کشف کنید.   تألیف: تیم نویسندگان لست‌سکند
https://lastsecond.ir/blog/10401-kish-attractions-in-winter,در زمستان کیش، کجا بریم؟برای عاشقان گرما در فصل‌های سرد، هیچ چیزی خوشحال کننده‌تر از سفر به جنوب کشور و خرید تور کیش نیست! جایی که دوباره در آن می‌توان گرمای خورشید را روی پوست حس کرد و مسافران مجبور نیستند باز هم حجم سنگینی از لباس‌های زمستانی را تحمل کنند؛ اما بد نیست بدانیم که اینطور هم نیست که در فصل زمستان جنوب کشور یک تابستان گرم و سوزان داشته باشد. در این مطلب از بلاگ لست‌سکند به سراغ محبوب‌ترین جزیره هرمزگان می‌رویم، کیش. جایی برای همه کسانی که دوست دارند در اوج سرما به یک تابستان سفر کنند. همه به‌خوبی می‌دانیم، یکی از فاکتورها برای انتخاب مقصد مناسب، پیدا کردن بهترین زمان برای سفر به آن‌جا است، همان‌طور که تابستان فصل سفر به مناطق سردسیری ایران از جمله اردبیل و آذربایجان است، زمستان هم فصل سر زدن به کیش و قشم است. اما وقت آن رسیده تا این نکته را بدانید، هرچند که در زمستان این جزیره هوای مطبوعی دارد؛ اما شناخت جاهای دیدنی کیش در زمستان شاید سفرتان را با لذت بیشتری همراه کند.  آنچه در ادامه مطلب خواهید خواند  زمستان، بهترین فصل سفر به کیش سواحل کیش، جاذبه ای برای تمام فصولدر شهر باستانی حریره جا پای تجار بگذاریدآکواریوم و آبزیانی که از خاطر شما نخواهد رفتنخلستان کیش، یک سوژه عالی برای عکاسیباغ پرندگان و پارک دلفینجزیره هندورابی، نزدیک و ناشناخته سایر جاهای دیدنی کیش در زمستانسخن آخر زمستان، بهترین فصل سفر به کیش جزیره کیش یک مقصد مدرن است و مانند قشم یا هنگام و هرمز، شاخص‌ترین جاهای دیدنی کیش، جاذبه‌های طبیعی‌اش نیستند (در جزیره کیش هم جاذبه‌های طبیعی وجود دارد)؛ بنابراین در بیشتر مواقع سفر به کیش وابسته به عوامل طبیعی نیست و شما حتی در گرم‌ترین فصل سال می‌توانید از سفر به کیش نهایت لذت را ببرید. اما، اگر دوست دارید زمان بیشتری را در فضای باز بگذرانید و گرمازده هم نشوید، می‌توانید با تورهای نوروزی کیش بروید یا اینکه اصلا در هر فصلی به غیر از تابستان به آن‌جا سفر کنید. هوای کیش از مهرماه شروع به خنک و مطبوع شدن می‌کند تا جایی که در زمستان دما در روز از 25 درجه بیشتر نخواهد شد و در شب تا 10 درجه هم خنک می‌شود! پیشنهاد ما به شما این است که حتی اگر از پیش دمای هوا را چک کرده‌اید، یک لباس سبک برای این فصل در چمدان داشته باشید! اما جاهای دیدنی کیش در زمستان کم نیستید، در واقع همه فعالیت‌های کیش را می‌توان در زمستان انجام داد؛ اما در اوج سرما بهتر است کمی محتاط باشید و فعالیت‌ها و مکان‌هایی را انتخاب کنید که در محیط بسته قرار دارد، البته از این نکته هم نمی‌توان گذشت که دیدن بعضی از جاها یا انجام برخی از فعالیت‌ها جزو اصلی سفر به یک مقصد است و حتی در شرایط مساعد نبودن هوا نمی‌توان از خیر آن‌ها گذشت. در ادامه باهم بررسی می‌کنیم که در زمستان کیش کجا بریم؟ قیمت تورهای بهمن کیش  سواحل کیش، جاذبه ای برای تمام فصول حتی اگر در سردترین زمان به کیش سفر کرده باشید، نباید اسکله‌ها و سواحل این جزیره را از دست بدهید! خلیح فارس در هر زمان از سال زیباست حالا فکرش را بکنید که شاهد غروب یا طلوع خورشید در این دریا باشید یا اینکه ساعتی را به تماشای حرکت کشتی‌ها در نزدیکی اسکله بگذرانید. اصلا نمی‌شود که به کیش سفر کنید و یک عکس زیبا با پس‌زمینه خلیج فارس نداشته باشید. بنابراین اگر لیستی از دیدنی های کیش در زمستان داشته باشیم قطعا سواحل کیش در صدر این لیست خواهند آمد.   یکی از سواحل کیش با نمای کشتی یونانی در شهر باستانی حریره جا پای تجار بگذارید اگر علاقه‌مند به تاریخ باشید، زمستان بهترین فرصت برای دیدن محوطه‌های تاریخی جزیره کیش است، چرا که در زمان اوج سرما تن به آب‌زدن کار عاقلانه‌ای به نظر نمی‌رسد در ازایش زمان کافی برای گشت و گذار در مناطق بومی‌تر و تاریخی کیش را دارید. یکی از این مناطق شهر باستانی حریره است. به نظر قدمت این شهر به 800 سال پیش می‌رسد و شما می‌توانید در این شهر باستانی چندین بنای مهم از جمله حمام باستانی، خانه اعیانی، بندرگاه و... را ببنید و شاید جالب باشد بدانید که حریره در گذشته به دلیل اینکه محل عبور تجار بوده، منطقه‌ای مهم محسوب می‌شده است. اگر با تور ارزان کیش 3 شب و 4 روز سفر می‌کنید و فرصت زیادی ندارید، پیشنهاد می‌کنیم حتما از این جاذبه دیدن کنید. ضمن اینکه رایگان بودن این جاذبه باعث می‌شود هزینه‌های سفرتان بالا نرود و در رده اقتصادی باقی بماند.  شهر باستانی حریره آکواریوم و آبزیانی که از خاطر شما نخواهد رفت یکی از بهترین جاهای دیدنی کیش در زمستان که خوب است به سراغ آن بروید، محوطه های بسته است؛ موزه‌ها، گالری‌ها و بسیاری دیگر از چنین فضاهایی. یکی از این جاها آکواریوم کیش است. شنا و غواصی در کیش لذت خودش را دارد اما به این فکر کنید که بدون نیاز به تجهیزات، به سادگی قدم بردارید و دنیای زیر آب در اطرافتان باشد! ساختمان آکواریم کیش ظاهری شبیه کشتی دارد و بد نیست بدانید به جز ماهی‌ها، انواع مرجان‌ها و تمساح‌ها هم در اینجا یافت می‌شود.  آکواریوم کیش از بهترین جاذبه های کیش در زمستان نخلستان کیش، یک سوژه عالی برای عکاسی قدم زدن در یک باغ، در اوج زمستان چطور است؟ دوست دارید این تجربه را هم به تجربیاتتان اضافه کنید؟ البته همان‌طور که می‌دانید این اقلیم پوشش گیاهی مخصوص به خود را دارد؛ اما قدم زدن در یک نخلستان و درختان بلندش دقیقا یکی از بهترین جاذبه های کیش در زمستان است. اگر این مسئله را باور ندارید به تصویر نخل‌هایی فکر کنید که از یک سو به دریا می رسند. نخلستان‌ کیش یکی از جذاب‌ترین جاهای دیدنی کیش در زمستان است و توصیه ما به شما این است که در زمان بازدید از نخلستان همراه داشتن دوربین عکاسی را فراموش نکنید.  غروب در میان نخلستان کیش باغ پرندگان و پارک دلفین حالا که فرصت بیشتری برای گشت‌وگذار در جزیره دارید، می‌توانید به سراغ یکی دیگر از دیدنی های کیش در زمستان بروید. حتما نام دلفیناریوم کیش را شنیده‌اید و می‌دانید که چه برنامه‌های هیجان‌انگیزی برای گردشگران تدارک دیده است، اما دیدنی های این منطقه به دلفیناریوم ختم نمی شود و گزینه دیگری هم پیش روی شما هست. باغ پرندگان کیش جای خوبی برای گذراندن چند ساعتی از زمان شماست. این باغ حدود 3 هکتار وسعت دارد و در آن بیش از 50 گونه پرنده زندگی می‌کنند.  باغ پرندگان کیش دو بخش دارد، بخش اول که به پرندگان در قفس اختصاص دارد و بخش دیگری که شما پرندگان را به صورت آزاد در یک محوطه فنس کشیده شده می‌توانید ببینید. بنابراین اگر تصمیم  داشتید از دلفیناریوم کیش دیدن کنید، بهتر است زمان بیشتری را برای این کار اختصاص دهید و سری هم به باغ پرندگان در کنار آن بزنید.  باغ پرندگان کیش با گونه‌های کمیاب  جزیره هندورابی، نزدیک و ناشناخته  درست است که جزیره هندورابی یک جزیره مستقل است، اما با ارفاق می‌توان به دلیل مسیر و نزدیکی به کیش، هندورابی را هم جزو جاذبه های کیش در زمستان قرار داد. به ویژه اگر قصد استفاده از تفریحات معمول جزیره را ندارید و دلتان می‌خواهد این بار یک جای بکرتر را امتحان کنید، هندورابی یک انتخاب عالی برای شماست. البته باید حواستان باشد که اگر به قصد کمپ در سواحل هندورابی به این جزیره سفر می‌کنید، بهتر است در زمانی به غیر از اسفند ماه به آن‌جا بروید،  چرا که در این زمان معمولا لاکپشت‌ها ی کمیاب پوزه عقابی در حال تخم‌گذاری در ساحل هندورابی هستند. جزایر مهم ایرانی خلیج فارس  نمایی از یکی از سواحل هندورابی سایر جاهای دیدنی کیش در زمستان تا این قسمت از مطلب، برخی از جاهای دیدنی کیش در زمستان را برشمردیم که به طور معمول ممکن است در برنامه سفر اغلب مسافران نباشد؛ اما واقعیت این است که پاسخ به سوال «در زمستان کیش کجا بریم»، بسیار متنوع و گسترده است، مثلا کافی است در روز دمای هوا کمی بالا برود تا استفاده از تفریحات آبی کیش از جمله جت اسکی، پاراسل، شاتل و... برای همه لذت بخش باشد. از طرف دیگر، یکی از مهم‌ترین دیدنی های کیش در زمستان مراکز خرید آن است، زمستان فصل پررونق جزیره است و بسیاری از مراکز خرید کیش برای استقبال بیشتر گردشگران برنامه‌های متنوعی تدارک می‌بینند از جشنواره‌های تخفیف گرفته تا اجرای برنامه‌های هنری! به همین دلیل به نظر می‌رسد مراکز خرید کیش نه فقط جایی برای خالی کردن جیب‌ها بلکه جای خوبی برای گذران زمان و تفریح است.   کیش در زمان برگزاری جشنواره سخن آخر  شناخت کافی از مقصد به شما امکان استفاده از همه ظرفیت‌های آن برای لذت بردن از سفر را می‌دهد، به همین دلیل هم بهتر است اگر قرار است به جایی سفر کنید، حتی اگر مقصد موردنظرتان مشهور و پرتردد بود کمی درموردش تحقیق کنید، مثلا پیش از سفر به کیش در زمستان، راهنمای سفر کیش را بخوانید، جاهای دیدنی کیش در زمستان را بشناسید و برای روزهایی که در آنجا می‌گذرانید برنامه بریزید. دیدنی های کیش در زمستان قطعا بیشتر از فصل تابستان و زمان گرمای هوا است. اگر می‌خواهید یک سفر لذت‌بخش داشته باشید، هوشمندانه عمل کنید، با توجه به حجم زیاد مسافران جاذبه‌های نزدیک به هم را در یک روز ببینید و سعی کنید در زمان های شلوغی به سراغ جاذبه های کمتر شناخته شده بروید. حتی می‌توانید روی تفریحات رایگان کیش حساب کنید و بخشی از هزینه‌هایتان را کاهش دهید. اگر فکر می‌کنید برای سفر به جزیره و پیدا کردن جاهای دیدنی کیش در زمستان بیشتر به کمک احتیاج دارید، از تجربه مسافران دیگر کمک بگیرید، در سفرنامه های کیش نکات ظریفی آمده که به طور معمول در مقاله‌ها پیدا نمی‌شود، با خواندن آن‌ها شما می‌توانید به یک مسافر حرفه‌ای تبدیل شوید و چه‌ کسی می‌داند، احتمالا خاطره جالب و خواندنی شما از سفر کیش مطلب بعدی بخش سفرنامه های لست سکند باشد.   تألیف: تیم نویسندگان لست‌سکند
https://lastsecond.ir/blog/10399-best-restaurants-in-van,10 مورد از بهترین رستوران های وان برای شکم‌گردیقصد سفر به وان را دارید؟ همه برنامه‌هایتان را ریخته‌اید و به خوبی می‌دانید که در این شهر کوچک و زیبا قرار است چه اتفاقاتی برایتان بیفتد؟ حتما لیست پاساژها و جاهای دیدنی را هم در جیبتان دارید، درمورد خوراک چطور؟ از بهترین رستوران های وان چیزی شنیده‌اید؟ می‌دانید قرار است مدتی را که در این شهر می‌گذرانید به کدامشان سر بزنید و چه چیزهایی را نوش جان کنید؟  یکی از بزرگترین دغدغه‌های ما در سفر و خرید تور وان، انتخاب رستوران خوب و با کیفیت است. فراموش نکنیم که اصلا خوردن غذاهای جذاب برای بسیاری از ما یکی از تفریحات ثابت زندگی است و نمی‌توان به آن بی‌توجهی کرد. از طرف دیگر، اگر قرار باشد درباره ویژگی‌های مهم شهر وان حرف بزنیم، غذا و به خصوص صبحانه‌های خیابان جمهوریت، قطعا جزو سه ویژگی مهم شهر خواهد بود. به همین دلیل در این مطلب از بلاگ لست سکند تلاش کردیم تا 10 رستوران خوب شهر وان را معرفی کنیم.   آنچه در ادامه مطلب خواهید خواند   رستوران کروانسرای (Kervansaray Restaurant) رستوران حاجی اغلو کبابچیسی (Hacioglu Kebapcisi)رستوران منجل (Mencel) رستوران ارکوک (Erkoc Cag Kebap)  رستوران الیت (elit Sofrası) خانه خوراکی های آسیایی (Aşiyan Ev Yemekleri) رستوران آکدامار (akdamar) رستوران مولانا (Mevlana)  کافه بیسترو اویون (CAFE BİSTRO OYUN) برگر کینگ (burger king)  رستوران کروانسرای (Kervansaray Restaurant) یکی از رستوران‌های مشهور خیابان جمهوریت، رستوران کروانسرای است. این رستوران با کباب‌های خوش طعمش مدت‌هاست که در ردیف رستوران های خوب در وان ترکیه قرار گرفته است. هرچند که کروانسرای مجموعه‌ای با فضای ساده است؛ اما به دلیل کیفیت غذایش بسیاری از مسافران ایرانی این رستوران را به دیگر گردشگران معرفی کرده‌اند. یکی از اقدامات خوب رستوران کروانسرای، استفاده از پرسنل ایرانی و آشنا به زبان فارسی در کنار پرسنل ترک زبان است که می‌توانند در راحت‌تر سفارش دادن غذا و گرفتن خدمات کمک کنند. پس اگر در حال تدارک سفر به وان در اوقات ویژه‌ای مثل نوروز هستید و دوست دارید همه چیز عالی پیش برود، می‌توانید این رستوران را برای وعده‌های غذایی‌تان در نظر بگیرید. قیمت تورهای نوروزی وان ساعت کاری رستوران کروانسرای: 8 صبح تا 11 شب شماره تلفن رستوران کروانسرای: 904322159482 اینستاگرام رستوران کروانسرای: @vankervansaray موقعیت دقیق رستوران کروانسرای  نمای بیرونی رستوران کروانسرای بهترین رستوران در وان   منو رستوران کروانسرای   رستوران حاجی اغلو کبابچیسی (Hacioglu Kebapcisi)  خیابان جمهوریت، اصلی‌ترین خیابان وان برای کسانی است که دوست دارند طعم غذاهای ترکی را بچشند. یکی دیگر از بهترین رستوران های وان در این خیابان، رستوران حاجی اغلو است که در آن می‌توانید همانطور که از نامش پیداست انواع کباب‌های ترکیه‌ای را پیدا کنید. آنچه رستوران حاجی اغلو را مورد توجه قرار می‌دهد، حجم زیاد پیش غذا و دورچین کباب‌هاست که می‌تواند برای کسانی که اشتهای بیشتری دارند، راضی کننده باشد. ساعت کاری رستوران حاجی اوغلو: 6 صبح تا 12 شب شماره تلفن رستوران حاجی اوغلو: 905432292799 موقعیت دقیق رستوران حاجی اغلو  نمای بیرونی رستوران حاج اغلو از رستوران های خوب وان رستوران منجل (Mencel) منجل به سادگی می‌تواند بهترین رستوران وان در حوزه غذاهای سنتی باشد. البته که با وجود آشپزهای خوب در این شهر، رقابت میان رستوان‌های خوب وان قطعا سخت و طاقت فرساست! ظاهر این رستوان تداعی کنننده یکی از خانه‌های ساده و صمیمی منطقه آناتولی است و بد نیست بعد از گشت‌وگذار و انجام تفریحات وان، برای استراحت و میل کردن یک وعده غذای خوشمزه سری هم به اینجا بزنید. طبق گفته افرادی که پیش از این به رستوران منجل رفته‌اند، قیمت های این رستوران هم مانند سایر رستوران‌های وان منطقی است و شما را نباید چندان نگران کند. ساعت کاری رستوران منجل: 11 صبح تا 10 شب شماره تلفن رستوران منجل: 905389528565 اینستاگرام رستوران منجل: mencel_restaurant@ موقعیت دقیق رستوران منجل  نمای بیرونی رستوران منجل   منو رستوران منجل   رستوران ارکوک (Erkoc Cag Kebap)  یکی از بهترین رستوران های وان که توانسته در نقدهای گوگل، امتیاز خوبی را به دست بیاورد، رستوران ارکوک وان است. این رستوران به نسبت رستوران‌هایی که معرفی کردیم، فضای لوکس‌تری دارد و سرویس‌دهی کاملی برای مشتریان در نظر گرفته است. اما باید بدانید که رستوران ارکوک، برخلاف بسیاری دیگر از بهترین رستوران های وان ترکیه، در خیان جمهوریت واقع نشده و اگر محل اقامت شما از بهترین هتل های وان است که کمی از مرکز شهر فاصله دارد، ارکوک انتخاب خوبی برای شماست.  ساعت کاری رستوران ارکوک: 8 صبح تا 10 شب شماره تلفن رستوران ارکوک: 904322172324 اینستاگرام رستوران ارکوک: @erkoccagvan موقعیت دقیق رستوران ارکوک   رستوران ارکوک از رستوران های خوب در وان ترکیه   رستوران الیت (elit Sofrası) رستوران الیت وان، یکی از رستوران های خوب در وان ترکیه است. این رستوران صاحب فضای لوکس و دلبازی است. شما قطعا از خوردن غذا در این مکان لذت می برید؛ چرا که انتخاب‌های شما فقط از میان غذاهای ترکی نیست و در منو الیت می‌توانید دیگر غذاهای بین المللی را هم ببینید و سفارش دهید. از ویژگی‌های خوب الیت، نزدیکی آن به تعدادی از جاهای دیدنی وان است. ساعت کاری رستوران الیت: 24 ساعته شماره تلفن رستوران الیت:904322161696 اینستاگرام رستوران الیت: @Elit Sofra موقعیت دقیق رستوران الیت وان   منو رستوران الیت  نمایی از ورودی رستوران الیت  خانه خوراکی های آسیایی (Aşiyan Ev Yemekleri) از کباب که بگذریم، باید به دنبال جایی باشیم با کوفته‌های ناب ترکی! رستوران خانه خوراک‌های آسیایی در وان که یکی از بهترین رستوران های وان ترکیه است، از جمله رستوران‌هایی است که با کوفته‌ها و غذاهایی به جز کباب، به شهرت رسیده است و توانسته مشتریانش را جذب کند. خانه خوراکی‌های آسیایی به جز فضای داخلی، از فضای بیرونی هم استفاده کرده است که اگر در فصل‌های گرم سال به این شهر سفر کرده باشید، می‌توانید در فضای باز غذایتان را میل کنید.  ساعت کاری رستوران خانه خوراکی های آسیایی: در طول هفته 8 صبح تا 9 شب و آخر هفته‌ها 8 صبح تا 10 شب شماره تلفن رستوران خانه خوراکی های آسیایی: 904322124190 اینستاگرام رستوران خانه خوراکی های آسیایی: @vanasiyan موقعیت دقیق رستوران خوراکی های آسیایی  منوی رستوران خوراکی های آسیایی  نمایی از رستوران خوراکی های آسیایی به عنوان بهترین رستوران در وان  رستوران آکدامار (akdamar) رستوران آکدامار از رستوران های خوب وان است که در آن می‌توانید انواع غذاهای سنتی و دریایی را سفارش دهید. این رستوران در جزیره آکدامار قرار  گرفته و یکی از ویژگی‌های خوب رستوران آکدامار، استفاده از ماهی‌های صید روز است که از دریاچه وان صید می شوند.  اگر قصد دیدن و گردش در جزیره آکدامار وان را دارید، سر زدن به این رستوران و لذت بردن از غذاهای لذیذش را فراموش نکنید.  ساعت کاری رستوران آکدامار: در طول هفته  8صبح تا  9شب و آخر هفته‌ها 8 صبح تا 10 شب شماره تلفن رستوران آکدامار: 904322124190 اینستاگرام رستوران آکدامار: @vanasiyan موقعیت دقیق رستوران آکدامار   نمایی از داخل سالن رستوران آکدامار  رستوران مولانا (Mevlana)  یکی دیگر از رستوران‌هایی که عنوان بهترین رستوران وان را یدک می‌کشد، رستوران مولانا است. این رستوران، در شهر وان به عنوان رستورانی نسبتا گران شناخته می‌شود؛ هرچند که با توجه به قیمت ارزان‌تر خدمات در وان، به نسبت سایر شهرهای ترکیه همچنان این رستوران هم هزینه زیادی نخواهد داشت. اگر از دیگر شهرهای ترکیه به وان بیایید، متوجه تفاوت قیمت‌ رستوران های وان با دیگر شهرهای ترکیه می‌شوید. فاصله وان از شهرهای مهم ترکیه رستوران مولانا هم مانند سایر رستوران‌های وان مهم‌ترین و بهترین غذاهایش کباب‌هایشان است؛ اما شما می‌توانید انتخاب دیگری هم داشته باشید، چرا که منوی این رستوران به اندازه کافی پر و پیمان است و انواع غذاهای ترکی در آن دیده می شود.  ساعت کاری رستوران مولانا: 9 صبح تا 9 شب شماره تلفن رستوران مولانا: 904322148288  موقعیت دقیق رستوران مولانا  نمایی از رستوران مولانا وان   کافه بیسترو اویون (CAFE BİSTRO OYUN) این بار قرار است یک کافه را معرفی کنیم! درست است که مطلب ما مربوط به رستوران های وان است؛ اما همه به خوبی می‌دانیم بسیاری از کافه‌ها نه فقط برای خوردن قهوه و دسر، بلکه برای خوردن غذا هم هستند، مانند کافه بیسترو اویون که در نقدهای گوگل توانسته رتبه خوبی را به دست بیاورد. این کافه به شما فرصت می‌دهد تا زمان کافی برای استراحت و معاشرت داشته باشید یا حتی اگر دوست داشتید، به جز غذاهای ترکی و مدرن، به سراغ دسرها و قهوه‌های خوش طعم ترکی هم بروید. ساعت کاری رستوران مولانا: 8 صبح تا 12 شب شماره تلفن رستوران مولانا: 905424328432 موقعیت دقیق کافه بیسترو اویون  محیط داخلی کافه بیسترو اویون  برگر کینگ (burger king)  طرفدار فست‌فود هستید؟ از آن دسته افرادی هستید که برایتان مهم است در رستوران‌های زنجیره‌ای و شناخته شده غذا بخورید؟ نگران نباشید، قرار نیست در وان تنها غذاهای رستوران‌های سنتی و کباب ها شما را سیر کند. از بین رستوران‌های بین المللی زنجیره‌ای در این شهر می‌توانید به سراغ برگر‌ کینگ بروید. البته شاید در شهری مانند وان که شهرتش به غذاهاو رستوران هایش است برگر کینگ، در شمار بهترین رستوران های وان قرار نگیرد، اما اگر علاقه به فست فود دارید انتخاب خوبی است.   ساعت کاری رستوران برگرکینگ: 10 صبح تا 10 شب شماره تلفن رستوران برگرکینگ: 904445464 موقعیت دقیق برگر کینگ وان  نمایی از برگر کینگ وان سخن آخر  در این مطلب، تلاش کردیم تا تعدادی از بهترین رستوران های وان را به شما معرفی کنیم. وان می‌تواند یکی از بهترین مقصدها برای کسانی باشد که قصد سفر مقرون‌به‌صرفه را دارند؛ اما پیشنهاد ما در لست سکند این است که در سفر به هیچ مقصدی جست‌وجو و تجربه‌های جدید را از دست ندهید. سفر با تور وان از تبریز حتی هزینه سفرتان را کمتر هم می‌کند. اگر به وان سفر کردید، حتما سری به خیابان جمهوریت بزنید، به غیر از صبحانه‌های هتل از کافه‌ها و صبحانه‌هایشان استفاده کنید. پیشنهاد می‌کنیم برای بودجه‌بندی بهتر سفرتان، نگاهی به قیمت غذا در وان بیندازید و در جریان قیمت غذاها هم قرار بگیرید که با توجه به آن، بدانید چه سبک رستورانی انتخاب کنید.    تألیف: تیم نویسندگان لست‌سکند
https://lastsecond.ir/blog/10403-essential-phrases-for-travel-to-india,"این کلمات را در سفر به هند الزم دارید!عموماً افرادی که قصد دارند برای اولین بار به هند سفر کنند، با این سوال روبه‌رو هستند که آیا لازم است جملات پرکاربرد در سفر به هند را یادبگیرند یا اینکه زبان انگلیسی برای تمام مراحل سفر کفایت می‌کند؟ برای پاسخ به این سوال، ابتدا باید موقعیت‌های متنوعی را در نظر بگیریم؛ مثلاً مدت زمان سفر و مناطق بازدیدی شما تأثیر زیادی در اهمیت یادگیری کلمات پرکاربرد در سفر به هند دارد. همچنین باید توجه کنید که نیاز به یادگیری زبان هندی در سفر شخصی و سفر با تور هند هم متفاوت است. با وجود اینکه بیشتر مردم هند به زبان کشور خودشان صحبت می‌کنند، درصد چشمگیری از آن‌ها به زبان انگلیسی مسلط هستند. حتی زبان مادری 10 میلیون نفر از هندی‌ها، انگلیسی است؛ اما نباید فراموش کرد که دولت هند برنامه‌هایی را پیش‌گرفته است که در پی آن رفته‌رفته زبان هندی رواج بیشتری بین مردم پیدا کند. از طرفی، اگر بخواهید در سفر به هند با افراد محلی ارتباط برقرار کنید، زبان هندی تا حد زیادی مورد نیاز شما است. در این مطلب از لست سکند، قصد داریم ضمن یک مرور کلی در مورد وضعیت زبان در هند، یک سری از جملات پرکاربرد در سفر به هند را بر اساس نیازها طبقه‌بندی کنیم و به همراه تلفظ لاتین در اختیار شما قرار دهیم. برای نحوه تلفظ عبارات، می‌توانید از گوگل هم استفاده کنید.  آنچه در ادامه مطلب خواهید خواند  ماجرای زبان در هنددر هند به چه زبانی صحبت کنیم؟جملات پرکاربرد در مکالمات روزمره هندجملات پرکاربرد در هتل‌های هندجملات پرکاربرد در رستوران‌های هندکلمات پرکاربرد غذا به زبان هندیجملات پرکاربرد برای خرید در هنداعداد به هندیجملات پرکاربرد هند برای رفت‌وآمدجهت‌ها و آدرس‌دهی به هندیجملات پرکاربرد در مواقع اضطراری سفر به هند ماجرای زبان در هند مدت زمان زیادی از استقلال هند نگذشته بود که این کشور زبان هندی را در قانون اساسی‌اش به عنوان زبان رسمی معرفی کرد و در پی این قانون، زبان انگلیسی نقش زبان ثانوی هند را به عهده گرفت. ضمن اینکه در هند 22 زبان از نظر قانونی به رسمیت شناخته شده‌اند؛ این زبان‌ها در دو گروه قرار دارند: 1. زبان هندوآریایی که 74 درصد جمعیت هند (خصوصا در شمال کشور) به آن صحبت می‌کنند؛ 2. زبان دراویدی که عموماً در  جنوب هند استفاده می‌شود. این موضوع باعث شده هند علاوه بر گوناگونی فرهنگی و مذهبی، از نظر زبان هم تنوع بسیاری داشته باشد. جالب اینجاست که اگر بخواهیم گویش‌های هندی را هم به شمارشان اضافه کنیم، به بیش از 1600 نوع گویش و زبان زیرشاخه‌ای برمی‌خوریم.  زبان و زیرشاخه‌های زبانی هند در هند به چه زبانی صحبت کنیم؟ تا اینجا گفتیم که مردم در هند به طور کلی به زبان هندوآریایی، دراویدی و انگلیسی صحبت می‌کنند. حال سوال اینجاست که کلمات پرکاربرد در سفر به هند در کدام یک از این زبان‌ها جای می‌گیرد؟ باز هم می‌گوییم، این موضوع به شرایط شما بستگی دارد؛ برای مثال، بحث لهجه انگلیسی در هند بسیار معروف است. حتی کسانی که زبان مادریشان انگلیسی است، در درک لهجه هندی به مشکل می‌خورند. بنابراین شما باید در سطح قابل قبولی از زبان انگلیسی باشید. پیشنهاد ما این است که اصطلاحاتی را که در ادامه می‌آوریم، با چند بار مرور به خاطر بسپارید؛ زیرا فرقی نمی‌کند که در کجای هند هستید و با چه افرادی صحبت می‌کنید، در هر صورت این عبارات به قدری فراگیر هستند که تقریباً هر کسی در هند، آن‌ها را متوجه می‌شوند. البته انتخاب زبان، بستگی به زمان سفر شما و مقصدی که انتخاب می‌کنید هم دارد.در اوقات نوروز که مسافرهای ایرانی زیاد هستند، در شهرهای پر مسافری مثل آگرا و دهلی و جیپور، هم از ایرانی‌های دیگر می‌توانید کمک بگیرید هم زبان انگلیسی پرکاربرد است، اما شاید در شهرهای بومی‌تر، استفاده از زبان هندی کمی آسان‌تر باشد. قیمت تورهای نوروز هند  خط هندی جملات پرکاربرد در مکالمات روزمره هند در بیشتر مواقع، یادگیری چند جمله کوتاه یا چند کلمه پرکاربرد در سفر به هند می‌تواند شروع و پایان یک مکالمه را به خوبی چهارچوب‌بندی کند، دید افراد محلی را نسبت به شما تغییر دهد و جوی صمیمی‌تر ایجاد کند. توجه داشته باشید که عبارت‌های جدول زیر، یک الفبای مهم در یادگیری جملات و کلمات پرکاربرد در سفر به هند هستند؛ زیرا هر مکالمه‌ای را باید با این عبارات شروع کنید. هنگام استفاده از جملات پرکاربرد در سفر به هند، استفاده درست از زبان بدن بسیار مهم است. برای مثال بهتر است موقع سلام کردن در هند، دستان خود را به حالت ناماسته (قرار دادن کف دست روی هم) نگهدارید. فارسی تلفظ به لاتین عبارت به خط هندی سلام námaste नमस्ते خداحافظ alavida अलविदा ممنونم sukriyaa शुक्रिया لطفاً kripayaa कृपया نام من ... است meraa Naam … hai मेरा नाम ... है। نام شما چیست؟ ?aapakaa kyaa Naam hai आपका क्या नाम है من خوبم main thiik huun मैं ठीक हूँ। حالتان چطور است؟ ?kaiSii hain कैसी हैं باشد، اشکالی ندارد. koii baaT Nahiin. कोई बात नहीं। از دیدن شما خوشحالم aap Se miLakar khusii huii. आप से मिलकर ख़ुशी हुई।  نام Naam नाम من main मैं تو aap आप بله hā̃ हाँ خیر Nahiin नहीं صبح Subah सुबह شب raaT रात بعد از ظهر Dopahar दोपहर چه زمانی؟ kab कब زمان Samay समय ببخشید، ساعت چند  است؟ suniyé, kitné bajé hai सुनिए, कितने बजे हैं این مکان کی باز می‌شود؟ yeh kab khulta hai यह कब खुलता है این مکان کی تعطیل می‌شود؟ yeh kab band hota hai यह कब बंद होता है? ساعت 1 است. ek baja hai एक बजा है یک ساعت ek ghantaa एक घंटा    ناماسته جملات پرکاربرد در هتل‌های هند احتمالاً رزرو هتل و پیدا کردن اتاقتان در آن، کمترین ضرورت را برای یادگیری کلمات پرکاربرد در سفر به هند داشته باشد؛ زیرا کارکنان هتل‌های این کشور تجربه بسیار زیادی در ارتباط با گردشگران خارجی دارند و حتی اگر زبان انگلیسی بلد نباشید هم می‌توانید از عهده اتاق گرفتن در هند برآیید. اما در اینجا جلوگیری از اتلاف وقت و معرفی خود به عنوان یک گردشگر کاربلد، بسیار حائز اهمیت است. با یادگیری عبارات زیر به سادگی می‌توانید کارهای هتل را انجام دهید. فارسی تلفظ به لاتین عبارت به خط هندی کلید cābī चाबी شماره کلید cābī nambara चाबी नम्बर شما در اتاق 19 هستید āpa kamarā nambara unnīsa meṃ haiṃ । आप कमरा नम्बर उन्नीस में हैं । طبقه همکف bhū tala भू तल طبقه اول pahalī maṃjila पहली मंजिल طبقه دوم dūsarī maṃjila दूसरी मंजिल طبقه سوم tīsarī maṃjila तीसरी मंजिल آسانسور کجاست؟ liphṭa kahām̐ hai लिफ्ट कहाँ है استخر کجاست؟ svimmiṃga pūla kahām̐ hai स्विम्मिंग पूल कहाँ है صبحانه در کجا سرو می‌شود؟ nāśtā kahām̐ milegā नाश्ता कहाँ मिलेगा باید الآن تسویه کنم یا بعداً؟ Paise ab dūn ya bād mein पैसे अब दूँ या बाद में صبحانه کی سرو می‌شود؟ Nāshtā kab hota hai नाश्ता कब होता है? به حوله بیشتری نیاز دارم. mujhe aura taulie cāhie । मुझे और तौलिए चाहिए । من به پتوی بیشتری نیاز دارم. mujhe aura eka kambala cāhie । मुझे और एक कम्बल चाहिए । تخت دونفره ḍabala beḍa डबल बेड گرم garama गरम سرد ṭhaṃḍā/sardī ठंडा/सर्दी جملات پرکاربرد در رستوران‌های هند اگر به رستوران‌های معروف هند می‌روید، اصلاً نگران ارتباط با کارکنان و خواندن منو نباشید. رستوران‌ هتل‌های هند هم معمولاً از قبل آمادگی لازم برای ارتباط با گردشگران خارجی را دارند؛ اما اگر بخواهید انواع بیشتری از غذاهای هندی را امتحان کنید، باید به فکر خرید غذای خیابانی و سر زدن به رستوران‌های محلی باشید. از این جهت، حس نیاز به یادگیری کلمات پرکاربرد در سفر به هند، بیشتر می‌شود. با یادگیری عبارات و کلمات زیر، به راحتی از قیمت غذا در هند مطلع شوید، برای منو درخواست دهید و نظر خود را در مورد غذا با کارکنان در میان بگذارید. فارسی تلفظ به لاتین عبارت به خط هندی من گیاه‌خوار هستم main saakaahaarii huun मैं शाकाहारी हूँ। من گیاه‌خوار نیستم main maanSaahaarii huun मैं मांसाहारी हूँ। یک چای/قهوه لطفاً ek caay / kaufii caahiye एक चाय / कॉफ़ी चाहिए। خوشمزه است. ye bahuT SvaaDist hai ये बहुत स्वादिष्ट है। مزه غذایم خیلی تند نباشد. Tiikhaa kam rakhiyegaa तीखा कम रखियेगा। لطفاً رسید را بدهید. biL Le aaiye बिल ले आइये। چپاتی (نوعی غذای هندی) بیشتری می‌خواهم. mujhe aur rotiyaan caahiye. मुझे और रोटियाँ चाहिए। یک میز دونفره می‌خواهم Do Log hain. दो लोग हैं। ممکن است به من منو بدهید؟ kripyaa, mujhe maineumil saktaa hai कृपया, मुझे मेनू मिल सकता है? من غذا رزرو کرده‌ام mere paas rezirvaishan hai मेरे पास रिज़र्वेशन है। من گرسنه هستم  main bhookee hoon मैं भूकी हूँ! این غذا خوب نیست، نمی‌توانم بخورم. yeha achaa naheen hai. Main eise naheen khaa saktee. यह अच्छा नहीं है। मैं इसे नहीं खा सकती! چه غذایی پیشنهاد می‌کنید؟ aap kyaa sifaarish karainge आप क्या सिफारिश करेंगे? آیا این سس تند است؟ kya grevee teekhee hai क्या ग्रेवी तीख़ी है? من به ... حساسیت دارم mujhko _____ sé allergee hai मुझको _____ से अलेरजी है  رستوران‌های هند کلمات پرکاربرد غذا به زبان هندی علاوه بر معرفی جملات پرکاربرد در سفر به هند، بد نیست نام برخی از اقلام غذایی را هم به لیست کلمات ضروری هندی اضافه کنیم. اگر می‌خواهید از فروشگاه‌های مدرن و سنتی هندی مواد غذایی بخرید، کافیست موارد مد نظرتان را نام ببرید تا فروشنده کالای مورد نظر را در اختیارتان قرار دهد. علاوه بر اقلام غذایی، برخی از تک کلمات مهم هندی درباره مزه غذا را هم به جدول زیر اضافه کردیم. کلمات جدولی که مشاهده می‌کنید در عین کوتاهی، بسیار کارآمد خواهند بود. فارسی تلفظ به لاتین کلمات به خط هندی غذا (ناهار، شام و هر نوع خوراکی) khaaNaa खाना آب paaNii पानी چای caay चाय شیر DuuDH दूध صبحانه NaasTaa नाश्ता تخم مرغ aNdaa अंडा میوه phaL फल سبزیجات Sabzii सब्ज़ी برنج caavaL चावल ادویه maSaaLaa मसाला کمتر kam कम بیشتر zyaaDaa ज़्यादा شیرین miithaa मीठा شور namakeen नमकीन شکر Cheeni चीनी سیب Seb सेब زردآلو Khoobani खुबानी
  موز    Kela केला پرتقال  Narangi नारंगी هندوانی  Tarbuj तरबूज انار  Anar अनार انگور Angoor अंगूर نان rotee रोटी دسر mithaaii मिठाई    میوه‌فروشی در هند  جملات پرکاربرد برای خرید در هند اگر در سفر به هند، بازارگردی هم جزو برنامه‌های شما است، باید این نکته را گوش‌زد کنیم که چانه‌زنی در تمام فروشگاه‌های این کشور امری کاملاً معمول است. فروشندگان محلی در هند، سعی دارند هر چقدر که می‌توانند، سود خود را از فروش محصولات به توریست‌ها افزایش دهند. حتی گاهی قیمت را تا دو سه برابر حد عرف، بالاتر می‌برند. در این شرایط، هرچه خود را حرفه‌ای‌تر نشان دهید، کارتان راحت‌تر خواهد بود؛ اینجاست که اهمیت جملات پرکاربرد در سفر به هند پررنگ‌تر می‌شود؛ زیرا اگر بتوانید چند جمله هندی صحبت کنید، این حس را به فروشندگان القا می‌کنید که با این کشور آشنایی بیشتری دارید. قیمت لباس در هند چقدر است؟ فارسی تلفظ به لاتین عبارت به خط هندی قیمتش چقدر است؟ kiTaNaa huaa कितना हुआ لطفاً کمی ارزان‌تر حساب کنید. iSakaa Daam kam kiijiye इसका दाम कम कीजिए। لطفاً قیمت اصلی را بگویید. Sahii Daam Lagaao सही दाम लगाओ। من این را می‌خواهم. mujhe yah caahiye मुझे यह चाहिए। من این را نمی‌خواهم. mujhe yah Nahiin caahiye मुझे यह नहीं चाहिए। لطفاً این را عوض کنید. iSe baDaL Dijiiye इसे बदल दीजिये। این کالا معیوب است. ye SaamaaN kharaab hai ये सामान ख़राब है। لطفاً کوچک‌ترش را بدهید. Chotaa Naap caahiye छोटा नाप चाहिए। لطفا بزرگ‌ترش را بدهید.  badaa Naap caahiye बड़ा नाप चाहिए। آیا می‌توانم از کارت اعتباری استفاده کنم؟ kredit kaard caLega क्रेडिट कार्ड चलेगा? پانصد روپیه panch sau rupay पाँच सौ रुपये قیمتش هزار روپیه است. yah ek hazaar roope ka hai ये एक हजार रुपये का है। ممکن است به من تخفیف دهید؟ Kya aap mujhe kuchh diskaunt de sakate hain क्या आप मुझे कुछ डिस्कौंट दे सकते हैं? جدید Nayaa नया قدیمی puraaNaa पुराना اندازه Naap नाप قیمت Daam दाम آیا شما ... دارید؟ Kya aapke paas … hai क्या आपके पास... है آیا می‌توانم این (لباس و ...) را امتحان کنم؟ kya mujhe mil sakata hai क्या मुझे मिल सकता है
   بازارهای محلی هند اعداد به هندی حال که از اصطلاحات و کلمات پرکاربرد هندی برای خرید گفتیم، بهتر است، نیم نگاهی به اعداد هندی هم بیندازیم؛ زیرا در ارتباط با فروشندگانی که فقط به زبان هندی صحبت می‌کنند، یقیناً نیازمند دانستن این اعداد هستید. از طرفی، بعضی مواقع، روی کالا‌های مورد نظرتان برچسب قیمت نیست و فروشنده قیمت را به زبان هندی می‌گوید. در جدول زیر ترتیبی از اعداد پرکاربرد در سفر به هند را می‌آوریم. فارسی تلفظ به لاتین عدد به خط هندی یک Ek एक دو Do दो سه Teen तीन چهار Char चार پنج Panch पंज شش Cheh छह هفت Saat सात هشت Aath आठ نه Nao नौ ده Das दस پنجاه Pachas पचास صد Ek sau एक सौ دویست Do sau दो सौ سیصد Teen sau तीन सौ چهارصد Char sau चार सौ پانصد Panch sau पाँच सौ ششصد Cheh sau छह सौ هتفصد Saat sau सात सौ هشتصد Aath sau आठ सौ نهصد Nao नौ सौ هزار Ek hazar एक हज़ार جملات پرکاربرد هند برای رفت‌وآمد فریب تلفن همراهتان را نخورید؛ حتی آخرین فناوری‌ها و نقشه‌های آنلاین هم نمی‌توانند به اندازه یک آدرس ساده از طرف افراد محلی مفید باشند؛ زیرا اطلاعات این افراد، در به‌روزترین و دقیق‌ترین حالت ممکن است. اگر به شهرهای کوچک هند سفر می‌کنید، احتمالاً دم‌ِدست‌ترین راه رفت‌وآمد شما توک توک است. برای ارتباط با رانندگان توک توک باید دست‌ به دامن نقشه و چند جمله مختصر از زبان هندی شوید؛ اما اگر به شهرهای بزرگی بروید که بیشترین جاهای دیدنی هند را دارند، قطعاً نیاز شما به زبان هندی کمتر می‌شود؛ زیرا کارکنان حمل‌ونقل عمومی در هر یک از این شهرها، به طور معمول توانایی لازم برای ارتباط با گردشگران را دارند؛ ضمن اینکه در هر گوشه‌وکناری از دهلی و آگرا، تابلو‌های راهنما به چشم می‌خورد. فارسی تلفظ به لاتین عبارت به خط هندی لطفاً مرا به ایستگاه مترو ببرید. metro StesaN Le caLo मेट्रो स्टेशन ले चलो। لطفاً مرا به ایستگاه راه‌آهن ببرید. reLave StesaN / baS StesaN jaaNaa hai रेलवे स्टेशन / बस स्टेशन जाना है। تا ایستگاه بعد چقدر راه است؟ agaLaa Staup kiTaNaa Duur hai अगला स्टॉप कितना दूर है از کجا می‌توانم بلیط تهیه کنم؟ tikat kiDHar miLegaa टिकट किधर मिलेगा چقدر طول می‌کشد؟ kiTaNaa vaqT Lagegaa कितना वक़्त लगेगा یک بلیط بمبئی می‌خواهم. mumbaii kaa tikat caahiye. मुंबई का टिकट चाहिए। کجا باید پیاده شوم؟ mujhe kahaan uTaraNaa caahiye मुझे कहाँ उतरना चाहिए ماشین Car, Gaadi कार,गाडी تاکسی Taxi टैक्सी راننده Vaahan Chaalak वाहन चालक اتوبوس Bas बस جاده Sadak सड़क قطار Railgaadi रेलगाड़ी هواپیما Vimaan विमान پرواز Udaan उड़ान رستوران خوب کجاست؟ acchha bhoj-naa-lay kaha[n] hai अच्छा भोजनालय कहाँ है می‌خواهم به ... بروم. main____ jaana chaahta hoo मैं _____ जाना चाहता हूँ چطور می‌توانم به ... بروم؟ main ____ tak kaisé ja sakta hoon मैं _____ तक कैसे जा सकता हूँ ... کجاست؟ ?_____ kahan hai _____ कहाँ है موزه sangra-haa-lay संग्रहालय داروخانه davaa kee dookaan दवा की दूकान بیمارستان aspataal अस्पताल ورودی pravesh प्रवेश خروجی nikaas निकास کرایه چقدر است؟ kiraaya kitna hai किराया कितना है من تاکسی می‌خواهم. mujhko taxi chaahiyé मुझको टैक्सी चाहिए  اتوریکشا در هند  جهت‌ها و آدرس‌دهی به هندی کلمات و عبارات کوتاهی که در ادامه می‌آوریم به شما کمک می‌کند طبق نقشه، راننده را راهنمایی کنید یا در زمان آدرس گرفتن، مفاهیم را به خوبی متوجه شوید. در واقع، این قسمت یک مکمل کارآمد، برای جدول قبلی است. پیشنهاد می‌کنیم برای آدرس گرفتن بیش از حد به تلفن‌همراهتان متکی نباشید، زیرا اغلب اوقات آدرس گرفتن بهانه خوبی برای شروع یک گفت‌وگوی مفید و راهنمایی گرفتن از افراد محلی است.  زمانی که از افراد محلی آدرس می‌گیرید، سعی کنید خلاصه‌ای از عباراتی را تکرار کنید که متوجه شده‌اید. با این کار فرد آدرس دهنده، اشتباهات شما را تصحیح می‌کند یا اگر هیچ اشتباهی نداشته باشید، حداقل یک بار آدرس مورد نظرتان را مرور کرده‌اید. یکی از مزایای هند این است که در قدم به قدم شهرهای آن، تراکم افراد محلی موج می‌زند. بنابراین همیشه یک نفر را پیدا می‌کنید که متوجه منظور شما شود و راهنمایی لازم را به عمل آورد. فارسی تلفظ به لاتین کلمه به خط هندی به ... بپیچید moodiyé मुड़िए ... چپ baayaa बायाँ راست daayaa दायाँ مستقیم seedhaa सीधा به سمت kee taraf की तरफ़ آن طرف (خیابان یا رودخانه) saamné सामने پشت سر peeché पीछे زیر neeché नीचे قبل از pahelé पहले پس از ké aagé के आगे    تابلوهای شهری در هند  جملات پرکاربرد در مواقع اضطراری سفر به هند هند یکی از مستعدترین کشورها در زمینه اتفاقات نابه‌هنگام و شرایط اضطراری است؛ زیرا همانطور که می‌دانید این کشور از نظر وسعت و جمعیت قابل مقایسه با بسیاری از کشورهای اروپا و آسیا نیست. اگر در سطح ایده‌آلی از زبان انگلیسی هستید، با برقراری تماس ضروری با شماره 112، به راحتی می‌توانید درخواست کمک کنید. اما در برخی از شرایط، ممکن است قبل از رسیدن کمک مجبور باشید از افراد محلی کمک بگیرید. بنابراین، اگر شخصیت محتاط و محافظه‌کاری دارید، تعدادی از کلمات پرکاربرد سفر به هند را برای شرایط اضطراری یاد بگیرید. فارسی تلفظ به لاتین  عبارت به خط هندی پلیس Police पुलिस کمک madad keejiyé मदद कीजिए حس می‌کنم مریض هستم mujhko meree tabiyat theek nahee lag rahee hai मुझको मेरी तबियत ठीक नहीं लग रही है تماس تلفنی phone keejiyé फ़ोन कीजिए اورژانس ambulance ऐम्ब्युलन्स اینجا آتش‌سوزی است yahaa aag lagee hai यहाँ आग लगी है مراقب باش! saavdhaan सावधान اینجا تصادف شده است yahaa ek dur-ghat-na hooee hai यहाँ एक दुर्घटना हुई है درد dard दर्द به من حمله شده است mujh par humlaa huuaa मुझ पर हमला हुआ من پاسپورتم را گم کرده‌ام mera passport kho gaya मेरा पास्पोर्ट खो गया من گم شده‌ام. main kho gayee hoon मैं खो गयी हूँ  پلیس هند سخن آخر در این مطلب، بارها اشاره کردیم که ارتباط با مردم هند کار دشواری نیست؛ زیرا هر سال، بیش از 10 میلیون توریست از این کشور دیدن می‌کنند و هندی‌ها عموماً در ارتباط با گردشگران خارجی حرفه‌ای هستند. با تمام این شرایط، یادگیری جملات پرکاربرد در سفر به هند ضروری است. برای به خاطر سپردن عباراتی که در این متن مرور کردیم، بهتر است از مواردی شروع کنید که با زبان فارسی شباهت بیشتری دارند. از طرفی، اگر کلمات و عبارات را با هم ترکیب می‌کنید، باید بدانید که زبان هندی از لحاظ دستوری هم با زبان فارسی شباهت دارد مثلا هندی ها همیشه فعل را آخر می‌آورند. بنابراین، شناخت کلمات پرکاربرد هندی بخشی از راهنمای سفر به هند شما می‌شود و می‌تواند تجربه جذاب‌تری از سفر برایتان فراهم کند.   تألیف: تیم نویسندگان لست‌سکند"
https://lastsecond.ir/blog/10136-istanbul-card,همه نکات مهم در مورد استانبول کارتمسافران حرفه‌ای سعی می‌کنند قبل از سفر راه‌ و چاه کم‌هزینه‌تر کردن سفرشان را در عین حفظ کیفیت، دربیاورند. راه‌حل‌هایی که حتّی گاهی سفر را لذّت‌بخش‌تر هم می‌کند! آنچه مسافران حرفه‌ای تورهای استانبول را از تازه‌کارها جدا می‌کند، ذکاوتشان در شبیه شدن به مردم مقصد است؛ یعنی مثل آن‌ها در شهر رفت‌وآمد کنند، غذا بخورند، تفریح کنند. حالا در این مطلب لست سکند می‌خواهیم از سیر تا پیاز استانبول کارت را بگوییم، یکی از همین راه‌حل‌هایی که شما را در استانبول مثل مردمش، در شهر جابه‌جا می‌کند و در عین لذت بردن از بودن در دل جامعه، هزینه‌هایتان هم به قدر محسوسی کاهش می‌دهد. اگر تا به حال حتّی نام استانبول کارت هم نشنیده‌اید نگران نباشید؛ زیرا قرار است از ابتدا ماجرایش را برایتان تعریف کنیم.  آنچه در ادامه مطلب خواهید خواند  استانبول کارت چیست؟انواع استانبول کارت؛ کدام استانبول کارت را بخریم؟ امکانات استانبول کارت چیست؟از کجا استانبول کارت بخریم؟کار با استانبول کارتنحوه خرید استانبول کارتنحوه شارژ استانبول کارتفعالسازی استانبول کارتمزایای استفاده از استانبول کارت چیست؟کاهش هزینهسرعت بالااستفاده‌های متنوعاستانبول کارت در دوران کرونا چه تغییری کرده است؟نکات مهم درباره استانبول کارت استانبول کارت چیست؟ تا چند سال پیش در استانبول ژتون‌هایی رایج بود که مردم در وسایل حمل و نقل عمومی از آن‌ها استفاده می‌کردند، امّا به مرور، استانبول کارت (istanbul kart) از راه رسید و هم حجم خدمات بیشتری را شامل شد؛ همچنین به دلیل کاهش هزینه ها با استانبول کارت، این بلیط جدید خودش را حسابی در دل مردم جا کرد. حالا ببینیم استانبول کارت چیست و چه کار می‌کند؟ استانبول کارت، کارتی شبیه به عابر بانک با 12 رقم است که متعلق به شهرداری استانبول است و یکی از به‌صرفه‌ترین راه‌ها برای حمل‌ونقل در استانبول محسوب می‌شود که در ادامه از مزایای بیشترش صحبت می‌کنیم. اگر بخواهیم کمی آن را به خدمات ایران شبیه‌سازی کنیم، چیزی شبیه کارت اعتباری حمل و نقلی در شهرهای ایران است که با آن می‌توانید از مترو و اتوبوس استفاده کنید و با استفاده از آن، هزینه‌ای کمتر از حسابتان کسر می‌شود. چیزی که استانبول کارت را متمایز می‌کند، امکانات بیشتر و دامنه وسیع‌تر کاربرد آن است. در اوقاتی مثل نوروز که هزینه‌های تور گران می‌شود، استفاده از استانبول کارت تا حد زیادی هزینه‌هایتان را کاهش می‌دهد. قیمت تورهای نوروزی استانبول  استانبول کارت  نحوه تهیه استانبول کارت در مترو  انواع استانبول کارت؛ کدام استانبول کارت را بخریم؟ استانبول کارت‌ها انواع گوناگونی دارند که هم مناسب شهروندان استانبول و هم گردشگرانی است که به صورت موقت به این شهر سفر می‌کنند. شما به عنوان گردشگرا باید کارت بی‌نام تهیه کنید؛ اما سایر انواع استانبول کارت را توضیح می‌دهیم که با آن آشنا شوید. انواع استانبول کارت‌ها به این صورت است: کارت بی‌نام (Anonim kart): این کارت شامل همه افراد می‌شود و گردشگران به راحتی می‌توانند آن را تهیه کنند و نیاز به ثبت نام ندارد.  کارت بی‌نام یا همان استانبول کارتی که می‌شناسیم کارت آبی (Mavi kart):این کارت ماهانه شارژ می‌شود و مخصوص شهروندان و مقیمان ترکیه است.  کارت آبی کارت تخفیف (Indirimli kart): این کارت‌ به افرادی داده می شود که مجاز به استفاده از تعرفه تخفیف‌دار هستند. مثل دانشجویان دانشگاه‌های ترکیه.   کارت تخفیف کارت رایگان (Ucretsiz kart): این کارت به افرادی داده می شود که حق استفاده از تعرفه رایگان را دارند و مخصوص افراد بالای 65 سال ترکیه است.  کارت رایگان بنابراین انواعی از استانبول کارت وجود دارد امّا شما به عنوان گردشگر که به صورت موقت در استانبول رفت‌وآمد دارید می‌توانید Anonim kart را تهیه کرده و مقدار مورد نظرتان را در آن شارژ کنید. در حال حاضر نیازی به سینک کردن استانبول کارت به حس کد وجود ندارد.   امکانات استانبول کارت چیست؟ حالا که متوجه کاربرد کلی استانبول کارت شدید، ببینیم این کارت چه امکاناتی دارد و در چه مکان‌هایی می‌توان از آن استفاده کرد. با توجه به اینکه این کارت متعلق به شهرداری است، طبیعتاً کلیه خدمات حمل‌ و نقل شهری که متعلق به شهرداری هست را دربرمی‌گیرد، امّا علاوه بر آن، بعضی ارگان‌ها و شرکت‌ها هم قراردادهایی با استانبول کارت تنظیم کرده‌اند که سهولت پرداخت را برای استفاده از خدمات فراهم کنند. فقط نکته مهم این است که گاهی قرارداد این ارگان‌ها ممکن است با استانبول کارت به پایان برسد و برای مدتی آن خدمات را ارائه ندهند. مثل حمل‌ونقل فرودگاهی که مدتی با استانبول کارت انجام میشد و مدتی است که انجام نمی‌شود. برای اینکه ببینید دقیقا چه خدماتی شامل می‌شود، می‌توانید سایت استانبول کارت را چک کنید که اطلاعات به‌روز را ببینید. (برای ورود به سایت استانبول کارت اینجا کلیک کنید) از جمله خدماتی که شامل استانبول کارت می‌شوند می‌توان به موارد زیر اشاره کرد: وسایل حمل و نقل عمومی در استانبول (مترو، اتوبوس، متروبوس، تراموا و...) دستشویی‌های پولی کشتی‌های داخل شهر تله‌کابین‌ها حدود 30 فروشگاه  محل قرار دادن کارت  حمل و نقل در استانبول از کجا استانبول کارت بخریم؟ سوال مهم بعدی این است که از کجا استانبول کارت را تهیه کنیم؟ پیش از کرونا به راحتی در ایستگاه‌های مترو، اتوبوس و فضاهای عمومی می‌توانستید استانبول کارت را تهیه کنید؛ به عنوان مثال می‌توانستید آن را از  دستگاه‌های بلیط فروشی 24 ساعته Biletmatik داخل مترو تهیه کنید. امّا بعد از کرونا، مکان‌های ارائه استانبول کارت محدودتر شدند. در حال حاضر استانبول کارت را می‌توانید از فروشگاه‌هایی مثل میگروس، A101، کارفور یا بعضی سوپری‌ها تهیه کنید. همچنین، علامت «استانبول کارت» یا «اکبیل» به شما محل فروش آنها را نشان می‌دهند. (قبلاً در استانبول به جای استانبول کارت، «اکبیل» وجود داشت. به همین دلیل هم بعضی از مغازه‌ها هنوز از تابلوهای Akbil روی کیوسک‌ها استفاده می‌کنند).  دستگاه تهیه استانبول کارت  دستگاه 24 ساعته تهیه استانبول کارت کار با استانبول کارت تا اینجا دانستیم که استانبول کارت چیست و کدام نوع از این کارت را بخریم. اما زمانی که استانبول کارت به دستتان می‌رسد، احتمالاً از خود می‌پرسید چگونه استانبول کارت را فعال کنیم، نحوه شارژ آن چگونه است و قیمت استانبول کارت تا چه حد به‌صرفه است. در ادامه، با پاسخ به این سوال‌ها، جزئیات بیشتری از استانبول کارت را در اختیار شما قرار می‌دهیم. نحوه خرید استانبول کارت  این کارت مخصوص شهر استانبول است و شهرهای دیگر کارت‌های مخصوص خودشان را دارند. قیمت استانبول کارت در حال حاضر (دی 1401) 60 لیر است و معمولاً زمانی که استانبول کارت را می‌خرید، هیچ اعتباری در آن نیست پس باید آن‌را به هر میزان که لازم دارید می‌توانید کارت را با اپلیکیشن استانبول کارت یا دستگاه‌های موجود شارژ کنید. بد نیست اشاره کنیم که قیمت استانبول کارت کمی هم به نوع آن بستگی دارد و برخی از استانبول کارت‌ها در ابتدا کمی شارژ دارند. نحوه شارژ استانبول کارت نحوه شارژ استانبول کارت با دستگاه‌ها به این صورت است که دستگاه باید آن را اسکن کند و سپس به میزانی که می‌خواهید آن را شارژ کنید. البته استفاده از اپلیکیشن چندان توصیه نمی‌شود، زیرا به زبان ترکی است و کمی کار با آن ممکن است برایتان سخت باشد. بهتر است به هر میزان که لازم دارید، پول داخل استانبول کارت بریزید چرا که اگر مقدار زیادی در آن باقی بماند، نقد کردن آن کار چندان ساده‌ای نیست به همین دلیل توصیه می‌شود از همان ابتدا به میزانی که لازم است شارژ کنید. فرقی نمی‌کند که از مترو استفاده می‌کنید، یا اتوبوس و تراموا. در هر بار استفاده از استانبول کارتی که در دست دارید، حدود 7.5 لیر از اعتبار کارت شما کسر می‌شود. به خاطر داشته باشید که برای خط عوض کردن هم باید دوباره از کارتتان استفاده کنید. فعالسازی استانبول کارت  امّا حالا شاید این سوال را بپرسید که چگونه استانبول کارت را فعال کنیم؟ پیش از همه گیری ویروس کرونا، به محض خرید استانبول کارت می‌توانستید از آن استفاده کنید امّا بعد از اعمال قوانینی جهت کنترل کرونا، لازم شد استانبول کارت با حس کد (HES Code) افراد سینک شود، سینک کردن استانبول کارت به حس کد تا قبل از 13 اسفند 1400 اجباری بوده، اما دیگر نیازی به این کار نیست و به دلیل بهبود شرایط کرونایی در ترکیه دریافت حس کد به طور کامل برداشته شده است.  نحوه خرید استانبول کارت   ایستگاه اتوبوس مزایای استفاده از استانبول کارت چیست؟ بعد از صحبت از نحوه کار استانبول کارت و چیستی آن نوبت به آن می‌رسد که ببینیم اصلاً این کارت چه مزایایی دارد و آیا ارزش تهیه کردن برای مسافران دارد یا نه؟ معمولاً گردشگران استانبول کمتر سراغ تاکسی می‌روند و برای کاهش هزینه‌ها از حمل‌ونقل عمومی استفاده می‌کنند و طبیعتاً بیشتر مزایای استانبول کارت هم در مترو و اتوبوس این شهر خلاصه می‌شود؛ اما این کارت خوبی‌های دیگری هم دارد که به اختصار ذکر می‌کنیم. کاهش هزینه  کاهش هزینه ها با استانبول کارت اولین مزیتی بود که در این متن به آن اشاره کردیم. البته شاید بتوان گفت برای افرادی که طولانی‌تر در استانبول هستند (به طور مثال تور استانبول ۷ شب و ۸ روز) و قرار است از استانبول بازدید کنند به صرفه‌تر از آنهایی است که فقط یک شب یا دو شب در استانبول هستند و بعد از آن قرار است از شهرهای دیگر بازدید کنند. امّا به هر حال خرید کارت آن هزینه چندانی ندارد. سرعت بالا اگر اهل رفت و آمد باشید و دلتان بخواهد از بخش‌های مختلف شهر بازدید کنید، استانبول کارت تا حد قابل توجهی به کارتان سرعت می‌بخشد. ضمن اینکه وقتی استانبول کارت می‌خرید ناچار می‌شوید خطوط حمل و نقل شهری را پیدا کنید و همراه با مردم در شهر آمد و رفت کنید و این مسئله به خودی خود شناخت شما را از فرهنگ و مقصد بیشتر می‌کند. استفاده‌های متنوع از طرف دیگر، چون ما ایرانی‌ها Credit Card و کارت بانکی معتبر در استانبول نداریم، با استانبول کارت می‌توانیم کارتمان را شارژ کنیم و از آن به عنوان عابر بانک در خریدها استفاده کنیم و پول نقد اضافه همراه نبریم. البته فقط می‌توانیم از فروشگاه‌های مشخصی که با استانبول کارت قرارداد دارند خرید کنیم. امّا به هر حال از این طریق می‌توانیم امنیت سفرمان را بیشتر کنیم.  استفاده از وسایل نقلیه استانبول با استانبول کارت  وسایل نقلیه استانبول قابل استفاده با استانبول کارت  استانبول کارت در دوران کرونا چه تغییری کرده است؟ در زمان همه‌گیری کرونا، شرایط محدودیت‌ها در ترکیه به صورتی شد که قوانینی برای کاهش تعداد مبتلایان وضع کردند. در این زمینه تصمیماتی گرفتند که حوزه حمل و نقل و استانبول کارت هم تحت تأثیر قرار می‌داد؛ به عنوان مثال پیش از کرونا، یک نفر میتوانست برای 3 نفر همراه با هم از استانبول کارت استفاده کند (به این صورت که با اضافه شدن هر نفر، شارژ بیشتری برداشت میشد) ولی پس از کرونا در ابتدا گفتند هر فرد فقط برای یک نفر می‌تواند از کارتش استفاده کند، امّا این تصمیم باعث بروز مشکلاتی شد که بعد از افزایش واکسیناسیون، تصمیم بر این شد که کارت، قابلیت 3 بار استفاده را داشته باشد. امّا مورد مهم‌تر، بحث سینک شدن حس کد (HES Code) و استانبول کارت در ایام کرونا بود که برداشته شد. در گذشته همانطور که اشاره کردیم، به راحتی استانبول کارت را می‌خریدید و استفاده می‌کردید امّا بعد از مسائل کرونا، قرار بر این شد که هر فرد حس کدش را روی استانبول کارت سینک کند؛ زیرا اگر می‌خواستند متصدیان حمل و نقل عمومی حس کد افراد را کنترل کنند بسیار زمان‌بر می‌شد، به همین دلیل حس کد و استانبول کارت را سینک کردند که هر کس از استانبول کارت استفاده می‌کند، حس کد هم داشته باشد. امّا این تصمیم مشکلاتی هم داشت. مثلا برای افراد کهنسال که با سینک کردن و ابزارآلات الکترونیکی آشنایی ندارند، چنین کارهایی مشکل بود. لذا، کارت‌های بدون حس کد به صورت یکبار مصرف هم در کنار این موارد تعریف شد. این کارت‌های یکبارمصرف را به راحتی می‌توان از متروها تهیه کرد. اما پس از کاهش کرونا در ترکیه، نه تنها دیگر نیازی به سینک کردن حس کد به استانبول کارت وجود ندارد، بلکه به طور کامل مقیمان ترکیه و گردشگران این کشور نیازی به تهیه حس کد ندارند.   بلیط‌های یکبار مصرف نکات مهم درباره استانبول کارت  در نهایت برای اطلاعات بیشتر به این نکات مهم درباره استانبول کارت توجه کنید: مقدار پولی که لازم دارید در استانبول کارت شارژ کنید و از واریز پول بسیار بیشتر بپرهیزید. از کارتتان مراقبت کنید زیرا اگر گم شود یا در کنار وسایل مغناطیسی قرار بگیرد و آسیب ببیند، پولی هم که در آن شارژ کرده‌اید از بین خواهد رفت.  کودکان زیر 6 سال می‌توانند بدون هزینه همراه با پدر و مادرشان از گیت‌های وسایل حمل و نقل عمومی بگذرند. هزینه متروها در استانبول متفاوت است، بعضی خطوط که متعلق به شهرداری نیستند، ممکن است تفاوت قیمت داشته باشند. در این خطوط لازم است هم هنگام ورود و هم خروج کارتتان را اسکن کنید وگرنه ماکزیمم هزینه از شارژتان کم می‌شود. متروبوس‌ها (که شبیه به BRTهای تهران هستند) هم بر اساس میزان مسافت هزینه را کم می‌کنند؛ بنابراین لازم است هنگام ورود و خروج کارتتان را اسکن کنید. اگر مبلغی داخل استانبول کارتتان باقی ماند و سفرتان به پایان رسید، نگران نباشید می‌توانید در سفر بعدی از کارتتان دوباره استفاده کنید. تمام استانبول کارت‌هایی که در سری جدید تولید شده‌اند، معتبر هستند. اگر قبلاً استانبول کارت تهیه کرده‌اید، همچنان می‌توانید از آن استفاده کنید. توجه کنید که از اسفند 1400 برای سفر به ترکیه نیازی به حس کد و سینک کردن آن با استانبول کارت نخواهید داشت. البته از آن‌جایی که اخیراً اخباری مبتنی بر شیوع دوباره ویروس کرونا به گوش می‌رسد، اگر در تور استانبول بهمن ثبت‌نام کرده‌اید، گوش‌به‌زنگ آخرین تغییرات شرایط خرید استانبول کارت باشید.   حمل و نقل استانبول با استانبول کارت  وسایل نقلیه عمومی استانبول با استانبول کارت سخن آخر در نهایت باز به همان حرف مقدمه برمی‌گردیم. داشتن چنین اطلاعاتی به شما کمک می‌کند هم از هزینه سفرتان بکاهید و هم همراه با مردم عادی یک شهر در تماس مستقیم با مقصدتان قرار بگیرید و این مسئله درک عمیق‌تری از سفر به شما خواهد داد. درست است از هتل تا هر کدام از جاذبه‌ها را می‌توان با ماشین‌های دربستی و آژانس طی کرد امّا با این کار لذّت همراه مردم بودن، پیاده روی کردن و شناخت بهتر آن شهر را از خودتان دریغ خواهید کرد؛ حتّی اگر بخواهیم از چند برابر شدن هزینه‌ها چشم‌پوشی کنیم. البته گاهی تاکسی‌ها در ترکیه هم با توجه به تعداد همراهانمان و مسافتی که می‌خواهیم طی کنیم ممکن است با قیمت مناسبی تمام شود، لذا قبل از حرکت می‌توانید نرخ تاکسی و مترو را بررسی کنید و هر کدام برایتان مناسب‌تر است را انتخاب کنید. این کارت‌ها به صورتی طراحی شده‌اند که مسافرها هم به راحتی بتوانند از آنها استفاده کنند، بنابراین، بدون هیچگونه نگرانی می‌توانید از این کارت‌ها استفاده کنید. اگر تجربه استفاده از استانبول کارت را داشته‌اید برایمان از تجربیاتتان بگویید.   تألیف: تیم نویسندگان لست سکند  منابع: turkeytraveljournal ،istanbeautiful ،istanbulkart.istanbul
https://lastsecond.ir/blog/10389-best-hotels-in-armenia,بهترین هتل ارمنستان را چطور انتخاب کنیم؟تهیه یک لیست از بهترین هتل های ارمنستان و هر کشور دیگری، کار ساده‌ای نیست؛ زیرا توصیفاتی که هر گردشگر از یک هتل خوب در ارمنستان دارد، با توصیف‌های سایر گردشگران متفاوت است. از طرفی، یکی از مهم‌ترین عوامل تأثیرگذار در انتخاب هتل، هدف سفر به یک کشور است. با اتمام این‌ها، هتل‌هایی هم هستند که به دلیل سابقه درخشان و خدمات ویژه، بارها خود را به عنوان «بهترین هتل» در ذهن مردم ثبت کرده‌اند. در این مطلب از لست‌سکند، با بررسی نظرات بسیاری از گردشگران و کاربران سایت‌های مختلف، 10 مورد از بهترین هتل های ارمنستان را گلچین کرده و قرار است به شما معرفی کنیم. در هر قسمت، ضمن ذکر آدرس هتل و امکانات ویژه‌ای که دارد، هتل‌ها را بر اساس درجه‌شان طبقه‌بندی کرده‌ایم. با استفاده از اطلاعات این متن، انتخاب تور ارمنستان برای شما کمی راحت‌تر می‌شود؛ زیرا آشنایی نسبی با بهترین هتل های این کشور پیدا می‌کنید.  آنچه در ادامه مطلب خواهید خواند  بهترین هتل های ارمنستان 5 ستارههتل الکساندر (The Alexander Hotel)گرند هتل ایروان (Grand Hotel Yerevan)بهترین هتل های ارمنستان 4 ستارههتل توفنکیان (Tufenkian Historic Yerevan Hotel)هتل دابل‌تری بای هیلتون (Doubletree By Hilton Yerevan)هتل مرکزی ایروان (Central Hotel Yerevan)هتل ریپابلیکا (Republica Hotel Yerevan)هتل نوا (Nova Hotel)هتل ارمنیا ماریوت (Armenia Marriott Hotel)هتل پاریس ایروان (Paris Hotel)بهترین هتل 3 ستاره ارمنستانهتل آپریکات ایروان (Apricot Hotel Yerevan) بهترین هتل های ارمنستان 5 ستاره معمولاً کسانی که دغدغه چندانی بابت قیمت هتل‌ها ندارند و یک سفر لوکس را تجربه می‌کنند، در بین بهترین هتل های ارمنستان، 5 ستاره ها را انتخاب می‌کنند. بدیهی است که بالاترین سطح خدمات در هتل‌های 5 ستاره ارمنستان را در ایروان می‌توان یافت. هتل‌هایی را که در این بخش معرفی می‌کنیم، در لیست لوکس ترین هتل های ارمنستان هم دیده می‌شوند. هتل الکساندر (The Alexander Hotel) هتل الکساندر، کلکسیونی از لوکس‌ترین امکانات را برای گردشگران فراهم کرده است که از آن‌ها می‌توانیم به 4 غذاخوری، یک استخر شنا، سالن ورزشی و اسپا اشاره کنیم. از موقعیت عالی این هتل، نیازی به تعریف نیست؛ زیرا با کمتر از 5 دقیقه پیاده‌روی، می‌توانید از الکساندر تا میدان جمهوری ایروان بروید. تعداد اتاق‌های هتل الکساندر نیز 114 عدد است که همگی از حداقل امکانات بهترین هتل های 5 ستاره ارمنستان برخوردار هستند.  تمام اتاق‌های هتل الکساندر به سبک مدرن طراحی شده‌اند؛ اما دکوراسیونش دستی هم بر عناصر هنری ارمنستان دارد. اگر به دنبال یک چشم‌انداز بی‌نظیر از شهر ایروان هستید، حتما به رستوران طبقه بالای هتل سر بزنید. شاید در مدت اقامت خود نیاز به راهنمایی افراد محلی و خبره در مورد غذای ارمنستان، نحوه خرید و جاهای دیدنی ارمنستان داشته باشید. یکی از خدمات خاص این هتل، راهنمایی گردشگران است که توسط مستخدمانش انجام می‌شود. امتیاز هتل الکساندر در گوگل: 4.6 از 5 امتیاز هتل الکساندر در بوکینگ: 9.2 از 10 امتیاز هتل الکساندر در تریپ ادوایزر: 4.5 از 5 آدرس هتل الکساندر: مرکز ایروان، خیابان آبوویان  موقعیت هتل الکساندر در ارمنستان  نمای بیرونی هتل الکساندر  رستوران هتل الکساندر  استخر هتل الکساندر گرند هتل ایروان (Grand Hotel Yerevan) زمانی که گرند هتل ایروان را برای اولین‌بار می‌بینید، نمای نئوکلاسیکش توجه شما را جلب می‌کند. اما باید بدانید که برخلاف ظاهر کلاسیک این هتل، امکانات درونش بسیار مدرن هستند. یک استخر روباز و فصلی در طبقه آخر  هتل قرار دارد که به همراه یک اسپا، خاطراتی ناب را برای گردشگران رقم می‌زند. دکوراسیون اتاق‌های هتل گرند ایروان، تلفیقی از امکانات مدرن در بستری کلاسیک هستند. رستوران این مجموعه، انواع غذای محلی ارمنی را سرو می‌کند. همچنین در بخش چایخانه گرند هتل، مهمانان می‌توانند در تمام ساعات روز، رفت‌وآمد داشته باشند. در پایان نیز اشاره کنیم که گرند هتل، از بهترین هتل های ارمنستان، 5 ستاره است. امتیاز گرند هتل در گوگل: 4.6 از 5 امتیاز گرند هتل در بوکینگ: 8.9 از 10 امتیاز گرند هتل در تریپ ادوایزر: 4.5 از 5 آدرس گرند هتل: مرکز شهر ایروان، خیابان آبوویان   موقعیت گرند هتل در ارمنستان  گرند هتل، از بهترین هتل های 5 ستاره ارمنستان  اسپای گرند هتل  اتاق‌های گرند هتل ارمنستان بهترین هتل های ارمنستان 4 ستاره معمولاً زمانی که از بهترین هتل‌های یک کشور حرف می‌زنیم، انتظار می‌رود هتل‌های 5 ستاره، بیشترین آمار لیست را به خودشان اختصاص دهند؛ اما در لیست بهترین هتل های ارمنستان، 4 ستاره‌ها بیشترین تعداد را دارند. هتل‌هایی که در ادامه معرفی می‌کنیم، همه در محدوده مرکز شهر هستند و از نظر کیفیت خدمات، می‌توان آن‌ها را با هتل‌های رده‌بالاتر مقایسه کرد. هتل توفنکیان (Tufenkian Historic Yerevan Hotel) بهترین هتل های 4 ستاره ارمنستان را با یکی از هتل‌های تاریخی این کشور شروع می‌کنیم. هتل توفنکیان تمام ویژگی‌های یک بوتیک هتل را دارد. فضای خاص اتاق‌های این هتل، امکانات مدرنی را دربردارد که با صنایع‌دستی ارمنستان تلفیق شده‌اند. از ویژگی‌های برجسته این هتل می‌توانیم به فاصله 450 متری‌اش با میدان جمهوری ایروان اشاره کنیم. از آن‌جایی که هتل توفنکیان در قرن نوزدهم ساخته شده، در بنای بیرونی و داخلی آن معماری قفقازی پیداست. در اطراف این هتل، انواع رستوران و کافه وجود دارند که در آن‌ها می‌توانید غذا و نوشیدنی محلی ارمنستان را امتحان کنید؛ ضمن اینکه با کمتر از 5 یا 10 دقیقه پیاده‌روی از این هتل، به بسیاری از جاهای دیدنی ایروان، مثل موزه تاریخ ارمنستان و کلیسای جامع سن گرگوری روشنگر دسترسی دارید. همچنین، فرودگاه بین‌المللی زوارتنوتس در 12 کیلومتری هتل تاریخی توفنکیان قرار دارد. امتیاز هتل توفنکیان در گوگل: 4.6 از 5 امتیاز هتل توفنکیان در بوکینگ: 4.5 از 5 امتیاز هتل توفنکیان در تریپ ادوایزر: 9 از 10 آدرس هتل توفنکیان: مرکز ایروان، خیابان هانراپتوتیان  موقعیت هتل توفنکیان در ارمنستان  نمای بیرونی هتل توفنکیان  هتل توفنکیان  اتاق هتل توفنکیان هتل دابل‌تری بای هیلتون (Doubletree By Hilton Yerevan) هتل دابل‌تری بای هیلتون در سراسر جهان شعبه دارد که شعبه ایروانش به یکی از بهترین هتل های ارمنستان تبدیل شده است. دابل‌تری به دلیل ویژگی‌های منحصربه‌فردی که دارد، سال‌هاست در لیست هتل های خوب ارمنستان جا خوش کرده است. تعداد اتاق‌های این هتل، به بیش از 176 مورد می‌رسد که همگی‌شان از امکانات آشپزی، سشوار، حمام و دستشویی خصوصی برخوردار هستند؛ اما برخلاف سایر هتل‌های ارمنستان این هتل فضای این هتل کاملا مدرن است و آثار چندانی از معماری سنتی ارمنستان در آن دیده نمی‌شود. فاصله کم این هتل از مرکز شهر ایروان، یکی از برجسته‌ترین نقاط قوت آن است که باعث شده از نظر دسترسی، موقعیت خوبی داشته باشد. مهمانان این هتل، کافیست 15 دقیقه به سمت شمال شرق پیاده‌روی کنند تا به میدان جمهوری ایروان برسند. همچنین این هتل خدمات 24 ساعته حمل‌ونقل به فرودگاه را برای مسافران فراهم کرده است. اگر با ماشین شخصی به ارمنستان سفر می‌کنید، باید بدانید که هتل دابل‌تری برای مشتریانش یک پارکینگ رایگان را در نظر گرفته  است. امتیاز هتل دابل‌تری بای هیلتون در گوگل: 4.6 از 5 امتیاز هتل دابل‌تری بای هیلتون در بوکینگ: 8.9 از 10 امتیاز هتل دابل‌تری بای هیلتون در تریپ ادوایزر: 4.5 از 5 آدرس هتل دابل‌تری بای هیلتون: منطقه کنترون   موقعیت هتل دابل‌تری در ارمنستان  نمای بیرونی هتل دابل‌تری  درون هتل دابل‌تری  اتاق هتل دابل‌تری هتل مرکزی ایروان (Central Hotel Yerevan) همانطور که از نامش پیداست، هتل مرکزی ایروان در مرکز ایروان قرار دارد. به طوری که با پیمایش حدود 300 متر می‌توانید به میدان جمهوری پایتخت ارمنستان دسترسی داشته باشید. در بین بهترین هتل های ارمنستان، 4 ستاره ها معمولاً استخر ندارند؛ اما هتل مرکزی وان از مواردی است که یک استخر و یک رستوران دارد که آماده خدمات‌رسانی به تمام مهمانان 26 اتاق این هتل هستند. از مراکز دیدنی اطراف این هتل، می‌توانیم به موزه تاریخ ارمنستان و گالری ملی این کشور اشاره کنیم. فرقی نمی‌کند که برای یک سفر تفریحی و خانوادگی، به دنبال بهترین هتل های ارمنستان می‌گردید یا برای اهداف کاری می‌خواهید هتل رزرو  کنید؛ در هر صورت، این هتل بهترین خدمات را برای رفع نیازهای شما ارائه می‌دهد که از آن‌ها می‌توانیم به خدمات تبادل ارز، دستگاه خودپرداز و فعالیت 24 ساعته کارکنان این هتل اشاره کنیم. امتیاز هتل مرکزی ایروان در گوگل: 4.6 از 5 امتیاز هتل مرکزی ایروان در بوکینگ: 9.2 از 10 امتیاز هتل مرکزی ایروان در تریپ ادوایزر: 4.5 از 10 آدرس هتل مرکزی ایروان: مرکز ایروان خیابان زاکیان   موقعیت هتل مرکزی ایروان در ارمنستان  هتل مرکزی ارمنستان  استخر هتل مرکزی ایروان  اتاق‌های هتل مرکزی ایروان هتل ریپابلیکا (Republica Hotel Yerevan) هتل ریپابلیکا یکی از بهترین هتل های 4 ستاره در ارمنستان است که در قلب پایتخت این کشور قرار دارد. این هتل به فضای باز دلنشین، چشم‌انداز به‌یادماندنی و غذاهای بین‌المللی خوشمزه‌اش معروف است. ریپابلیکا، از انواع امکانات پیش‌پا افتاده‌ای مثل تلوزیون صفحه تخت، اینترنت رایگان، سیستم تهویه کارآمد و ... برخوردار است. درست مثل بسیاری از بهترین هتل های خوب ارمنستان، ریپابلیکا نیز به دلیل موقعیتش توجه بسیاری از گردشگران را جلب کرده است. کافی است با سه دقیقه پیاده‌روی از این هتل دور شوید تا خود را در میدان جمهوری ارمنستان ببینید. نزدیک‌ترین ایستگاه مترو به این هتل نیز دقیقا در همین میدان قرار گرفته است. امتیاز هتل ریپابلیکا در گوگل: 4.6 از 5 امتیاز هتل ریپابلیکا در بوکینگ:  9.2 از 10 امتیاز هتل ریپابلیکا در تریپ ادوایزر: 4.5 از 5 آدرس هتل ریپابلیکا: مرکز ایروان، خیابان امیریان  موقعیت هتل ریپابلیکا در ارمنستان  نمای بیرونی هتل ریپابلیکا  رستوران هتل ریپابلیکا  اتاق‌های هتل ریپابلیکا هتل نوا (Nova Hotel) هتل نوا هم یکی از معروف‌ترین و بهترین هتل های 4 ستاره در ارمنستان است که در 100 متری تئاتر ایروان قرار دارد. این مجموعه اقامتی، دارای یک رستوران اختصاصی هم هست که انواع غذای بین‌المللی و محلی را سرو می‌کند. نزدیک‌ترین ایستگاه مترو ایروان به این مجموعه، «یریتاسارداکان» است که با پیمایش 600 متر می‌توانید به آن دسترسی داشته باشید. میدان جمهوری ایروان هم یک کیلومتر با هتل نوا فاصله دارد. تعداد اتاق‌های این هتل نسبت به برخی از بهترین هتل های ارمنستان مثل هتل الکساندر بسیار کمتر است و فقط 37 اتاق دارد. از مزایای هتل نوا می‌توانیم به برخورداری از انواع اتاق و سوئیت اشاره کنیم که برای هر تعداد نفرات با سطح اقتصادی مختلف مناسب است. امتیاز هتل نوا در گوگل: 4.7 از 5 امتیاز هتل نوا در بوکینگ: 9.3 از 10 امتیاز هتل نوا در تریپ ادوایزر: 4.5 از 5 آدرس هتل نوا: مرکز ایروان، خیابان تامانیان  موقعیت هتل نوا در ارمنستان  نمای هتل نوا  هتل نوا  اتاق‌ها هتل نوا هتل ارمنیا ماریوت (Armenia Marriott Hotel) اگر در لیست بهترین هتل های ارمنستان به دنبال موردی می‌گردید که یک بوتیک هتل بی‌نظیر باشد، هتل ارمنیا ماریوت تاریخی را از دست ندهید. هتل ارمنیا ماریوت در مجموع 121 اتاق و 23 سوئیت دارد. پنجره‌های عایق ماریوت این امکان را به شما می‌دهد که هنگام تماشای مناظر زیبای میدان جمهوری ایروان، صدای هیاهوی این منطقه وارد اتاق شما نشود. در تمام مدت اقامتتان در این هتل، می‌توانید از حمام مرمری، اینترنت پرسرعت، غذای ایتالیایی، جاذبه‌های اطراف هتل، استخر روباز و سالن ورزشی لذت ببرید. نزدیک‌ترین فرودگاه بین‌المللی تا هتل ماریوت، حدود نیم ساعت فاصله دارد. بد نیست اشاره کنیم که هتل ارمنیا ماریوت یکی از هتل های لوکس ارمنستان است. امتیاز هتل ماریوت در گوگل: 4.5 از 5 امتیاز هتل ماریوت در بوکینگ: 8.1 از 10 امتیاز هتل ماریوت در تریپ ادوایزر: 4 از 5 آدرس هتل ماریوت: میدان جمهوری ایروان، خیابان امیریان   موقعیت هتل ارمنیا ماریوت در ارمنستان  هتل ارمنیا ماریوت  رستوران هتل ماریوت  استخر هتل ماریوت هتل پاریس ایروان (Paris Hotel) اگر به دنبال یک هتل خوب در ارمنستان هستید که ضمن ارائه خدمات سطح بالا، دامنه قیمتی گسترده‌ای داشته باشد، احتمالاً هتل پاریس ایروان بهترین انتخاب ممکن است. هتل پاریس یکی از بهترین هتل های 4 ستاره در ارمنستان است که فقط چند قدم با میدان جمهوری ارمنستان فاصله دارد. در زمان اقامت در این هتل، می‌توانید با یک پیاده‌روی ساده، از پارک‌های مرکز شهر ایروان دیدن کنید. فرقی نمی‌کند که تعداد نفرات شما چقدر است و به چه هدفی سفر می‌کنید، در هر صورت اتاق مورد نظر خود را در این هتل پیدا می‌کنید. در بین انواع اتاق‌های این هتل، اتاق‌های دو نفره بیشترین رضایت مهمانان را جلب کرده‌اند. گرچه در اطراف هتل پاریس رستوران‌های زیادی مشغول به کارند، اما منظره خاص رستوران این هتل را از دست ندهید. در طبقه آخر هتل پاریس، یک رستوران روباز است که چشم‌اندازش را در هیچ یک از بهترین هتل های 4 ستاره ارمنستان نخواهید یافت. امتیاز هتل پاریس در گوگل: 4.6 از 5 امتیاز هتل پاریس در بوکینگ: 9.1 از 10 امتیاز هتل پاریس در تریپ ادوایزر: 4.5 از 5 آدرس هتل پاریس: مرکز شهر ایروان، خیابان تریان  موقعیت هتل پاریس در ارمنستان  نمای هتل پاریس ارمنستان  هتل پاریس ارمنستان  اتاق هتل پاریس ارمنستان بهترین هتل 3 ستاره ارمنستان بیشتر هتل‌هایی که تا اینجای کار معرفی کردیم، از نظر قیمت و خدمات، اتاق‌های مختلفی دارند و معمولاً از این جهت، با محدودیت خاصی مواجه نخواهید شد. اما اگر به دنبال هتل‌های ارزان قیمت‌تری باشید هم، در بین بهترین هتل‌های ارمنستان یک هتل 3 ستاره وجود دارد که طرفداران بسیاری دارد و از نظر موقعیت و دسترسی، فرق چندانی با سایر هتل‌ها ندارد. هتل آپریکات ایروان (Apricot Hotel Yerevan) آپریکات، تنها هتل سه ستاره‌ای است که در این متن معرفی می‌کنیم. اگر درباره بهترین هتل های ارمنستان جست‌وجو کنید، نام آپریکات را به‌کرّات خواهید دید. آپریکات حدود 27 اتاق دارد که متراژ آن‌ها از 30 تا 50 متر متغییر است. تراس و رستوران این هتل، با بهترین چشم‌اندازهای ایروان از چشمان گردشگران پذیرایی می‌کنند. برخی از این چشم‌اندازها به کوه‌های آرارات مشرف هستند.  این هتل در یک منطقه قدیمی‌ترین مناطق پایتخت قرار دارد و از طریق آن به راحتی می‌توانید به بسیاری از جاذبه های ایروان ارمنستان دسترسی داشته باشید که از مهم‌ترینشان می‌توانیم به میدان جمهوری، کلیسای سنت هاوانس، کلیسای سنت سارگیس و موزه سرگئی پاراجانف اشاره کنیم. امتیاز هتل آپریکات در گوگل: 4.7 از 5 امتیاز هتل آپریکات در بوکینگ: 9.2 از 10 امتیاز هتل آپریکات در تریپ ادوایزر: 4.5 از 5 آدرس هتل آپریکات: مرکز ایروان، خیابان پارونیان  موقعیت هتل آپریکات در ارمنستان  نمای بیرونی هتل آپریکات  اتاق هتل آپریکات سخن آخر مزیتی که در بیشتر هتل های خوب در ارمنستان دیده می‌شود، نزدیکی به مرکز شهر است. این موضوع باعث شده است که هر هتل رقابت بسیار زیادی با سایر هتل‌های محله‌اش داشته باشد. به طور کلی اگر بیشتر هتل‌های برجسته ارمنستان در منطقه کنترون واقع شده‌اند. این منطقه مرکزی بسیاری از مراکز مهم گردشگری پایتخت ارمنستان را در برگرفته است. ضمن اینکه اگر برای خرید به ارمنستان رفته باشید نیز با اقامت در هتل های خوب ارمنستان در مرکز پایتخت، می‌توانید به سادگی به بهترین مراکز خرید ارمنستان دسترسی داشته باشید. این نکته را فراموش نکنید که در تور ارمنستان نوروز، این هتل‌ها سریع‌تر از باقی هتل‌ها تکمیل می‌شوند، پس اگر قصد اقامت در آنها را دارید باید سریع اقدام کنید. اگر سابقه اقامت در هر یک از بهترین هتل های ارمنستان را داشته‌اید می‌توانید تجربیات خود را از طریق قسمت نظرات با سایر کاربران لست سکند به اشتراک بگذارید.   تألیف: تیم نویسندگان لست‌سکند
https://lastsecond.ir/blog/3524-bali-or-phuket,مقایسه دو مقصد پرطرفدار در جنوب شرق آسیا!در حال برنامه‌ریزی برای سفر به جنوب شرق آسیا هستید؟ می‌خواهید کمی هم در آب‌های اقیانوس هند آب تنی کنید و تجربه تازه‌ای رقم بزنید؟ سفر به این بخش از آسیا برای بیشتر مردم جهان شگفت‌انگیز و خاطره‌ساز است. پیش از سفر اما باید به سؤال دیگری پاسخ داد؛ اینکه کدام کشور قرار است مقصد شما باشد؟ اصلاً دقیق‌تر شویم، کدام شهر برای شما مناسب‌تر است؟ شهر‌های گردشگری زیادی در این قسمت از نقشه جهان دیده می‌شود که یک به یک مشهور و پرجاذبه‌ هستند. در این میان، برخی از شهر‌ها حتی از این هم برجسته‌تر شده‌اند؛ از جمله این مقاصد محبوب، بالی و تایلند است.  به نظر شما کدام‌یک از این دو شهر، مقصد بهتری برای مسافران است؟ بالی یا تایلند؟ اگر قرار باشد بین این دو کشور انتخاب کنید، کدام‌یک را برای خرید تور ترجیح می‌دهید؟ در این مطلب از مجله لست سکند به سراغ بررسی تشابه‌ها و تفاوت‌های این دو شهر رفته‌ایم تا اگر قصد خرید تور تایلند یا بالی را دارید، با خیال راحت‌تری انتخاب کنید. اگر شما هم دوست دارید در این باره بیشتر بدانید مطلب را تا پایان دنبال کنید.   آنچه در ادامه مطلب خواهید خواند  کدام‌یک بزرگتر است، بالی یا تایلند؟  چند تفاوت عمده فرهنگ مردم در تایلند و بالی کدام مدرن تر است، بالی یا تایلند؟ طبیعت بالی بهتر است یا تایلند؟  جاذبه های تایلند بهتر است یا بالی؟ برای تفریح بالی یا تایلند بهتر است؟  مقایسه غذا در تایلند یا بالیمقایسه هزینه سفر به تایلند و بالیبرای سفر به بالی یا تایلند چه همسفری داشته باشیم؟ چند نکته در تورهای تایلند یا بالی  ‏ کدام‌یک بزرگتر است، بالی یا تایلند؟  برای یک مقایسه اصولی، بهتر است قدم‌های پایه‌ای‌تر برداریم و با وسعت شروع کنیم. تایلند یک کشور مستقل و بالی جزیره‌ای در کشور اندونزی است. پس با این تفاسیر، بعضی از تفاوت‌ها نباید عجیب به نظر بیاید.   اما در مورد وسعت، تایلند کشوری با تقریباً ۵۰۰ هزار کیلومتر مساحت است؛ در حالی که تمام مساحت بالی در یک جزیره ۵ هزار کیلومتری خلاصه می‌شود، هرچند که این مساحت کم، دلیلی برای کم‌توجهی مردم جهان به بالی نشده است و سالانه افراد زیادی با تور بالی همراه می‌شوند. ‌  چند تفاوت عمده فرهنگ مردم در تایلند و بالی اگر قرار است بدانیم که بالی بهتر است یا تایلند، قطعا باید از فرهنگ هر دو مقصد بگوییم. بیشترین نکته‌ای که در تایلند به چشم شما خواهد آمد، تعداد زیاد معابد و نشانه‌های مربوط به بودیسم است. البته این مورد کاملا طبیعی است؛ چرا که بیشتر مردم تایلند پیرو آیین بودائی هستند. از طرف دیگر، دین بیشتر مردم اندوزی اسلام است و شاید جالب باشد بدانید اندونزی، به لحاظ تعداد مسلمانان در جهان رتبه دوم را دارد و بیش از 260 میلیون مسلمان در آن زندگی می‌کنند؛ اما جالب‌تر اینکه مردم بالی، برخلاف عموم کشورشان هندو هستند!  همین تفاوت در باورهای دینی، اساسا رسوم و عادات مردم را متفاوت کرده است. یکی دیگر از تفاوت‌های فرهنگی که می‌توان به آن اشاره کرد، بهره‌گرفتن تایلند از فرهنگ مردم چین و هند است؛ در صورتی که فرهنگ بالی، بیشتر از هرچیز، وام‌دار فرهنگ هندی است.   لباس سنتی مردم بالی  کدام مدرن تر است، بالی یا تایلند؟ برای پاسخ به این سوال، ابتدا باید دید که هدف شما از سفر چیست و مدرن بودن یا نبودن یک مقصد از لحاظ شهرنشینی، تا چه اندازه قرار است روی سفر شما تاثیر بگذارد؟ بالی، یکی از مهم‌ترین مراکز گردشگری جهان است، با همه ویژگی‌های یک مقصد پربازدید! آیا بالی با شهرهای مدرن آسیا مقایسه‌پذیر است؟ خیر، قطعا این شهر ساحلی را نمی توان با دیگر شهرهای مدرن آسیا مانند کوالالامپور مقایسه کرد. اما اگر تصورتان از مدرن بودن یک مقصد، سهولت دسترسی به امکانات است، نباید خیلی نگران شوید. بالی با توجه به تعداد زیاد مسافرانی که سالانه از آن بازدید می کنند، به‌خوبی توانسته از جهان مدرن بهره ببرد؛ اما همچنان فاصله‌ها با کشوری مانند تایلند و به ویژه بانکوک زیاد است، دسترسی به خطوط حمل‌ونقل، وجود امکانات گوناگون و تفریحات مدرن در  بانکوک تا اندازه قابل توجهی ساده‌تر و مدرن‌تر از بالی است.   بانکوک پایتخت تایلند  طبیعت بالی بهتر است یا تایلند؟  قسمت سخت مقایسه بالی با تایلند، طبیعت آن‌هاست. هر دو، دارای طبیعتی منحصربه‌فرد هستند، رنگ سبز به واسطه رطوبت و گرمای جنوب شرق آسیا، رنگ غالب منطقه است. جنگل‌های پهناوری که می‌توانید ساعت‌ها در آن زمان بگذرانید. مزارع و حتی کوهستان‌هایی که همگی با گیاهان زیبا و دیدنی پوشیده شده‌اند. با این وجود چه بالی و چه تایلند، هر کدام ویژگی‌هایی اختصاصی دارند که آن‌ها را متمایز از سایر جاهای دیدنی می‌کند.  جزیره خدایان بالی، صاحب عجایب طبیعی زیادی است؛ آتشفشان فعال، دریاچه‌ای آرام و کوه‌هایی پوشیده از درخت، برخی از تصاویری است که شما از دیدنش در بالی شگفت‌زده می‌شوید؛ اما در تایلند، می‌توانید سراغی از جزایر خاصش بگیرید. در رودخانه‌های پر آب قایق‌سواری کنید و از جنگل‌های انبوه لذت ببرید؛ مخصوصا اگر با تور تایلند نوروزی سفر کنید و هوای بهار را تجربه کنید. تفاوت اصلی طبیعت این دو را می‌توان بکر بودن طبیعت دانست. بالی به نسبت تایلند صاحب طبیعتی دست نخورده و بکر است.   بخشی از طبیعت بالی  جاذبه های تایلند بهتر است یا بالی؟  اگر مسافر جنوب شرقی آسیا هستید، قطعا یکی از مورادی که برایتان مهم است، جاهای دیدنی تایلند یا بالی است. برای مقایسه بالی یا تایلند، از بالی شروع می‌کنیم؛ جایی که همان‌طور که بالاتر گفتیم، به جزیره خدایان معروف است. هر دو مقصد، معابد جذاب و خاصی دارند. بالی بیشتر معابد هندو و تایلند معابد بودایی دارد. در بالی می‌توانید از معبد پورا بساکی وقلعه اُلوواتا و چندین مکان تاریخی دیگر بازدید کنید؛ اما در تایلند انتخاب‌ها بیشتر است و مهم این است که به کدام شهر سفر می‌کنید، ممکن است به بانکوک شهر معابد بروید یا از مجسمه بودای بزرگ در پوکت دیدن کنید. اساسا انتخاب یک شهر بر اساس  جاذبه‌ها، به علاقه شخصی افراد به دوره تاریخی یا فرهنگ و سنت باز می‌گردد.   معبد سغید در تایلند برای تفریح بالی یا تایلند بهتر است؟  ‏این کاملا به شما بستگی دارد که در سفرتان چه کارهایی بخواهید بکنید. اگر می‌خواهید کل روز را کنار ساحل مطالعه ‏کنید، غذاهای متنوع بخورید و از خدمات ماساژ بهره‌مند شوید، بهتر است تایلند را انتخاب کنید. سواحل جزیره‌هایی مانند پوکت، می‌تواند ‏برای علاقه‌مندان به ساحل و آفتاب گرفتن بسیار جذاب باشد. انواع تفریحات در تایلند فراهم است، تفریحات آبی، فستیوال‌ها، رفتینگ، حتی کافه‌ها و رستوان‌ها تا پاسی از شب به گردشگران خدمات می دهند؛ اما در بالی با وجود سواحل سفیدش، تفریحات محدودترند، هرچند که انتخاب‌های شما به هیچ وجه کم نیست، تفریحات آبی، سافاری، برنامه‌های متنوع جشنواره ها و...  اگر اهل خواندن سفرنامه باشید و یک بار سفرنامه های بالی را خوانده باشید، متوجه می‌شوید بسیاری از کاربران وقتی می‌خواهند بگویند بالی بهتر است یا تایلند، به این نکته اشاره می‌کنند که شرکت‌های ارائه دهنده خدمات تفریحی در تایلند و مخصوصا پوکت، به دلیل تجربه سال‌ها برخورد با گردشگران، دقیق‌تر و حرفه‌ای‌تر عمل می‌کنند.  درمورد مهم‌ترین جاذبه تفریحی این دو هم بگوییم بد نیست؛ یعنی سواحل. تایلند و بالی سواحل بسیار متفاوتی دارند. سواحل بخش‌هایی مانند پوکت دارای آبهای آبی و شن‌های پودری سفید است در حالی که سواحل بالی ‏سنگی هستند. بنابراین اگر شما دوست دارید کل روز را کنار ساحل دراز بکشید و به صدای موج های دریا گوش دهید، جایی مثل پاتایا ‏برای شما مناسب‌تر است. اما اگر دوست دارید به موج‌سواری و چتربازی روی آب بپردازید، بهتر است تور بالی را انتخاب کنید. ‏بالی همچنین سواحل آرام‌تر و ساکت‌تری نیز دارد. ‏‏ ‏‏‏‏ ‏ ‏‏ ‏‏‏‏ ‏ ‏  تفریح در رودخانه های تایلند  مقایسه غذا در تایلند یا بالی  غذاهای تایلندی، طعم‌های متنوعی دارند. آن‌ها تند، شیرین و ترش هستند. بنابراین با امتحان کردن غذاهای محلی آن، ممکن است دائما احساس کنید فلفل قرمز در ‏دهانتان است، کیک ماهی یا برنج چسبناک همراه با انبه می‌تواند نمونه‌های این غذاها باشد. از سوی دیگر، غذاهای بالی بیشتر ‏برگرفته از غذاهای هندی و چینی است که در آن‌ها بیشتر از ادویه کاری، برنج، سیر، زردجوبه، فلفل قرمز، زنجبیل به کار ‏می‌رود و حالت کبابی و سرخ شده دارند. اینکه به چه نوع غذایی بیشتر سازگار هستید، بستگی به خودتان دارد. ‏ ‏‏ ‏‏ ‏‏‏‏ ‏ ‏‏ ‏ ‏‏‏‏  مجموعه‌ای از غذاهای شخصی  مقایسه هزینه سفر به تایلند و بالی شاید مهم‌ترین مقایسه برای کسانی که هنوز نمی‌دانند باید تور بالی یا تایلند را خریداری کنند، مقایسه بین هزینه سفر به هر کدام از این‌ها باشد. به دلایل مختلفی هزینه تورهای بالی قیمت گران‌تری از تورهای تایلند دارد و این تفاوت قیمت، ممکن است تا دو برابر باشد! این درحالی است که تنها هزینه تور را در نظر بگیریم. اما شما به‌عنوان مسافر باید هزینه‌های روزانه خودتان را نیز بدانید. اگر واحد پول مدنظر را دلار بدانیم، سفر شما به بالی روزانه بین 50 تا دلار هزینه دارد و اگر مقصد تایلند باشد، می‌تواند با هزینه کمتری مثلا 40 دلار در روز سفر شما انجام شود. علت اصلی این هزینه کمتر، ارزان بودن خدمات در تایلند نیست، بلکه تنوع بیشتر امکانات خدمات است که به شما فرصت انتخاب‌های ارزان‌تر را می‌دهد.  قیمت تورهای تایلند  نمایی بالی و جاذبه‌های دیدنی‌اش برای سفر به بالی یا تایلند چه همسفری داشته باشیم؟ ‏معمولا تایلند شهر جوانترهاست و بالی برای تعطیلای رومانتیک و عاشقانه مناسب است. اگر همراه با کودکانتان سفر می‌کنید، تایلند بهتر است؛ چرا که بسیاری از هتل‌ها و ریزورت‌های آن زمین بازی برای کودکان یا پرستار برای نگهداری از نوزادان ‏دارند و کودک شما قطعا در سفر سرگرم خواهد شد. اما اگر می‌خواهید به ماه عسل بروید یا تعطیلاتی عاشقانه با همسر خود ‏داشته باشید، بالی دارای اتمسفری رویایی و رومانتیک است و می‌تواند تعطیلاتی فراموش نشدنی را برای شما رقم بزند. ‏ ‏ ‏‏ ‏ ‏‏‏ ‏ ‏ ‏ ‏‏ ‏ ‏ ‏  گردشگران در بانکوک  چند نکته در تورهای تایلند یا بالی  ‏  اگر به دنبال محیطی آرام همراه با طبیعت سرسبز می‌گردید و می‌خواهید هیچ صدایی غیر از صدای طبیعت را نشنوید، ‏به اوبود‎(Ubud) ‎‏ در بالی بروید. ‏ ‏  اگر به دنبال سواحل بکر می‌گردید کاتا نوی ‏‎(Kata Noi)‎‏ در پوکت مناسب شماست. ‏ ‏ ‏ ‏‏ ‏ ‏‏‏ ‏ ‏ ‏ ‏‏ ‏ به دنبال مقصدی می‌گردید که بتوانید خانوادگی به آن سفر کنید می‌توانید ساحل کارون ‏‎(Karon)‎‏ را در پوکت انتخاب ‏کنید. ‏ ‏ ‏‏ ‏  می‌خواهید به لوکیشن فیلم ساحل از لئوناردو دی کاپریو سر بزنید، این فیلم در جزیره فی فی در پوکت فیلمبرداری ‏شده است. ‏ ‏‏ ‏ ‏ ‏ ‏‏ ‏‏ اگر می خواهید در ویلاهای لوکس همراه با نمایی پانورامیک از اقیانوس اقامت کنید، به بالی بروید. راهنمای کامل سفر به پوکت‏  اقامتگاه های لوکس بالی  نمایی از معابد تایلند ‏‏ ‏ ‏‏‏ ‏سخن آخر  در این مطلب تلاش کردیم تا گزینه‌های مختلفی در خصوص سفر به بالی یا تایلند را بررسی کنیم. اما مواردی که در بالا به آن اشاره کردیم، بیشتر مسائل کلی است که هر مسافری ممکن است به آن بربخورد. اگر دوست دارید کمی جزئی‌تر از سفر به تایلند یا بالی بدانید می توانید به سراغ سفرنامه‌های بالی یا تایلند بروید. در بسیاری از این سفرنامه‌ها با جزئیات بیشتری مواردی مانند رفتار میزبانی، قیمت‌ها و حتی جاذبه‌ها بررسی شده‌اند.  نکته دیگری که نباید فراموش کرد این است که هر چند تفاوت‌ها در بعضی از ابعاد زیاد است، اما سفر یک تجربه شخصی است و این شما هستید که می‌توانید یک مقصد را به خاطره‌ای خاص تبدیل کنید. کافی است با جستجو و مطالعه کافی آماده رو به رو شدن با شرایط مختلف در مقصد سفرتان باشید.   تألیف: تیم نویسندگان لست‌سکند
https://lastsecond.ir/blog/10397-best-beaches-in-antalya,کدام ساحل آنتالیا را انتخاب کنیم؟آنتالیا یکی از بلندآوازه‌ترین مقاصد تابستانی مدیترانه است. با شروع بهمن ماه، رفته‌رفته بر مسافران خارجی آنتالیا افزوده می‌شود و در تابستان، آمار خرید تور آنتالیا به اوج می‌رسد. دلیل اصلی شهرت این شهر در سواحل آنتالیا نهفته است. وقتی در جست‌وجوی بهترین سواحل آنتالیا باشید، بهتر است به جای اینکه خود را به «شهر آنتالیا» محدود کنید، تمام سواحل «استان آنتالیا» را در نظر داشته بگیرید؛ زیرا در استان آنتالیا، هر انتظاری را که از یک ساحل خوب داشته باشید، برآورده خواهد شد. در این مطلب از لست سکند قرار است یک لیست کامل از بهترین سواحل آنتالیا را در اختیار شما قرار دهیم. با خواندن این لیست با موقعیت و ویژگی‌های این سواحل بیشتر آشنا می‌شوید و متوجه می‌شوید کدام یک از سواحل آنتالیا با سلیقه شما سازگارتر است. لازم به ذکر است که طول سواحل آنتالیا به بیش از 640 کیلومتر می‌رسد. بنابراین حتی در شلوغ‌ترین فصل‌ها، ساحل نسبتا خلوت، پیدا می‌شود.  آنچه در ادامه مطلب خواهید خواند  ساحل تکیرووا (Tekirova Beach)ساحل کنیاتی (Konyaaltı Beach)ساحل کلئوپاترا (Kleopatra Beach)ساحل بلدیبی (Beldibi Beach)ساحل لارا (Lara Beach)ساحل چیرالی (Çıralı Beach)ساحل بلک (Belek Beach)ساحل کمر (Kemer Beach)ساحل کورسان کویو (Korsan Koyu)ساحل آدراسان (Adrasan Beach) ساحل تکیرووا (Tekirova Beach) تکیرووا فقط یک ساحل ماسه‌ای و سنگی است که توسط دو دماغه سنگی احاطه شده است. این ساحل، یکی از بهترین سواحل آنتالیا در یکی از بهترین مناطق آنتالیا برای اقامت و تفریحات خانوادگی محسوب می‌شود. در ابتدا و انتهای این ساحل، تفریح‌گاه‌های خصوصی برپا شده‌اند؛ اما در قسمت مرکزی ساحل، روستای تکیرووا قرار دارد که ورود به سواحل آن رایگان است. تکیرووا مخصوص خانواده‌هایی است که کودکان کم سن‌وسال دارند؛ زیرا در این ساحل، بخش‌های کم‌عمق و آرام بسیاری وجود دارد. ساحل تکیرووا از لحاظ امکانات هم چیزی کم ندارد و به خوبی نیازهای گردشگران را برطرف می‌کند. در سرتاسر این ساحل، انواع صندلی‌های سایه‌بان‌دار نصب شده است. همچنین چندین کافه و رستوران، آماده خدمت‌رسانی به گردشگران است. اگر اهل تفریحات هیجان‌انگیز باشید هم می‌توانید تفریحاتی مثل جت‌اسکی، پاراسلینگ و قایق‌سواری را تجربه کنید. در این ساحل، برای کسانی که مهارت شنا دارند، یک پل فراهم شده است که از طریق آن، به قسمت‌های عمیق‌تر آب دسترسی داشته باشند. در آخر اشاره کنیم که این ساحل در طول تابستان بیش از حد شلوغ می‌شود. ساعت بازدید از ساحل تکیرووا: تمام ساعات روز قیمت ورود به ساحل تکیرووا: رایگان (برخی از امکانات مثل صندلی‌ها، ممکن است رایگان نباشد) آدرس ساحل تکیرووا: 58 کیلومتری جنوب‌غربی آنتالیا، منطقه کمر، روستای تریکووا  موقعیت ساحل تکیرووا در آنتالیا  تکیرووا، از بهترین سواحل آنتالیا ساحل کنیاتی (Konyaaltı Beach) اگر در مرکز شهر آنتالیا اقامت دارید، کنیاتی احتمالا مناسب‌ترین و بهترین ساحل آنتالیا برای شرایط شماست؛ زیرا کسانی که در شهر آنتالیا هتل گرفته‌اند، کافی است چند کیلومتر به سمت جنوب‌غرب حرکت کنند تا به یکی از بهترین سواحل آنتالیا دسترسی داشته باشند. شاید تراکم ماسه در این ساحل، نسبت به سنگ‌ریزه‌هایش کمتر باشد؛ اما این موضوع هیچ‌وقت از محبوبیتش نکاسته است. مناظر این ساحل، پس‌زمینه‌ای سایه‌گون از کوه‌های توروس (ثور) به نمایش می‌گذارد که ترکیب آن با رنگ آبی دریا، هرگز از خاطر شما پاک نمی‌شود. در ساحل کنیاتی، فعالیت‌های مختلفی برای انجام هست؛ اما به عقیده بسیاری از گردشگران، شنا بهترین فعالیت آن است. زیرا آب‌های تمیز و آرام ساحل از نظر عمق، سطوح متفاوتی دارند؛ ضمن اینکه در این ساحل، می‌توانید وسایل شنا و ورزش‌های آبی اجاره کنید. از آن‌جایی که این ساحل در محیط شهری قرار دارد، در اطرافش هتل‌ها، رستوران‌ها و بسیاری از تفریحات آنتالیا را خواهید یافت که از جمله آن‌ها می‌توانیم به پارک‌های آبی و آکواریوم آنتالیا اشاره کنیم. ساعت بازدید از ساحل کنیاتی: تمام ساعات روز قیمت ورود به ساحل کنیاتی: رایگان آدرس ساحل کنیاتی: جنوب غربی شهر آنتالیا، بلوار آتاتورک، بلوار قاضی مصطفی کمال، بلوار آکدنیز  موقعیت ساحل کنیاتی در آنتالیا  نمایی از ساحل کنیاتی ساحل کلئوپاترا (Kleopatra Beach) اولین ویژگی ساحل کلئوپاترا که آن را در ردیف بهترین سواحل آنتالیا قرار داده، وسعت شن‌های طلایی رنگ آن است. این ساحل، به یک تپه سنگی منتهی می‌شود که بر فرازش، قلعه تاریخی آنتالیا ساخته شده است. اگر هدف شما از رفتن به سواحل آنتالیا، تماشای مناظر ساحلی و جاذبه‌های تاریخی است، حتما سوار تله‌کابینی شوید که از بالای ساحل عبور می‌کند. این تله‌کابین، شما را به بلندای اطراف ساحل می‌رساند تا به قلعه آنتالیا برسید و از عکاسی در ارتفاع این جاذبه تاریخی لذت ببرید. تفریحات هیجان‌انگیز ساحل کلئوپاترا هم از همه نظر تکمیل است؛ آب‌های این ساحل مثل الماس شفاف هستند و شیرجه زدن در آن، لذتی وصف نشدنی دارد؛ اما تجربه گردشگران نشان داده است که جریان آب ساحل کلئوپاترا می‌تواند کاملاً خطرساز باشد. اگر در فصول بادخیز به این ساحل می‌روید، آمادگی امواج قوی را داشته باشید و اگر شناگر مجربی نیستید یا همراهتان کودکان کم‌سن‌وسال دارید، احتیاط کنید. از تفریح‌های معروف در اطراف این ساحل، می‌توانیم به لونا پارک آنتالیا اشاره کنیم. ساعت بازدید از ساحل کلئوپاترا: تمام ساعات روز قیمت ورود به ساحل کلئوپاترا: رایگان (استفاده از امکاناتی مثل اتاق تعویض لباس و حمام رایگان نیست) آدرس ساحل کلئوپاترا: غرب آنتالیا، بلوار آتاتورک  موقعیت ساحل کلئوپاترا در آنتالیا  ساحل کلئوپاترا و تله‌کابین ارتفاعات آن ساحل بلدیبی (Beldibi Beach) ساحل بلدیبی بیش از هر چیز، به دورنمای خیره‌کننده‌اش شهرت دارد تا حدی که بسیاری از مردم آن را زیباترین ساحل در آنتالیا می‌دانند. کوه‌های پشت ساحل بلدیبی به حدی زیباست که با دیدن آن‌ها به یاد سرزمین‌های رویایی میفتید. در دامنه این بلندی‌ها، جنگل‌های انبوهی از کاج هست که تا خط ساحل کشیده‌شده‌اند. در قسمت‌های ماسه‌ای این ساحل، املاک خصوصی بسیاری وجود دارند که در آن‌ها مراکز تفریحی و رفاهی بسیاری ساخته شده است؛ این در حالی است که بخش‌های عمومی ساحل، اغلب ماسه و سنگ‌ریزه دارند. در قسمت‌های کم‌پهنای ساحل، عمق آب‌ کم است؛ اما نباید فراموش کنید که برخلاف بسیاری از بهترین سواحل آنتالیا، عمق آب این ساحل به طور ناگهانی زیاد می‌شود. بنابراین بهتر است در این ساحل چشم از کودکان و شناگران کم‌تجربه برندارید. ساحل بلدیبی نیز مثل ساحل تکیرووا صاحب یک پل است که شناگران حرفه‌ای را مستقیما به بخش‌های عمیق آب می‌رساند. ساعت بازدید از ساحل بلدیبی: تمام ساعات روز قیمت بازدید از ساحل بلدیبی: رایگان آدرس ساحل بلدیبی: غرب آنتالیا، دامنه‌های کوه توروس (ثور)  موقعیت ساحل بلدیبی در آنتالیا  بلدیبی، زیباترین ساحل در آنتالیا ساحل لارا (Lara Beach) کمی آن‌طرف‌تر از جنوب شرقی آنتالیا، 12 کیلومتر خط ساحلی لارا انتظار شما را می‌کشد. این ساحل، مناسب کسانی است که علاوه بر استفاده از تفریحات ساحلی و آبی، خواهان دسترسی آسان به بخش‌های تاریخی و جاهای دیدنی آنتالیا  است. بیشتر بخش‌های این ساحل، برای تفریح عموم مردم رایگان است؛ اما بخش‌هایی از آن نیز به مراکز تفریحی و رفاهی خصوصی تعلق دارد که برای استفاده از خدماتشان باید هزینه بپردازید. ساحل لارا قسمت‌های کم‌عمق بسیاری دارد و شیبش نسبتا ملایم است؛ اما از آن‌جایی که موج‌های بزرگ و کوچک بسیاری در حال رفت‌وآمد به این ساحل هستند، باید مراقب کوچک‌ترها باشید. تعداد زیاد کافه و رستوران‌های اطراف ساحل لارا موجب شده است که برای انتخاب غذا و رستوران دستتان باز باشد. درست مثل سایر بهترین سواحل آنتالیا، ساحل لارا نیز از وسایلی و امکاناتی مثل سایه‌بان، جت‌اسکی، صندلی، قایق‌سواری و... برخوردار است. اگر تور آنتالیا نوروزی را برای سفر انتخاب کردید، دیدن این ساحل زیبا در آنتالیا را از دست ندهید. ساعت بازدید از ساحل لارا: تمام ساعات روز قیمت ورود به ساحل لارا: رایگان آدرس ساحل لارا: جنوب شرقی آنتالیا، خیابان لارا  موقعیت ساحل لارا در آنتالیا  شن‌های طلایی رنگ ساحل لارا ساحل چیرالی (Çıralı Beach) ساحل چیرالی در هشتاد کیلومتری شهر آنتالیا قرار دارد. این ساحل در محدوده‌ای قرار گرفته است که بسیاری از شهرهای آرام ساحلی آنتالیا را در خود جای داده است. در بین سواحل آنتالیا، توسعه امکانات مدرن رفاهی و گردشگری در چیرالی، چنگی به دل نمی‌زند؛ درعوض در این منطقه انواع مسافرخانه و بوتیک هتل راه افتاده‌اند که مناظر زیبایی از دره‌ها و کوه‌های اطراف دارند. این ساحل برای کسانی مناسب است که به دنبال یک فضای بی‌سروصدا و خلوت می‌گردند؛ زیرا در منطقه ساحل چیرالی تفریحات هیجان‌انگیز زیادی وجود ندارد و حتی در وسط تابستان هم جمعیت زیادی در آن دیده نمی‌شود. ساعت بازدید از ساحل چیرالی: تمام ساعات روز قیمت ورود به ساحل چیرالی: رایگان آدرس ساحل چیرالی: راه کوملوکا‌ و کمر در آنتالیا، دهکده ساحلی چیرلی  موقعیت ساحل چیرالی در آنتالیا  چشم‌اندازی از ساحل چیرالی ساحل بلک (Belek Beach) تنها فرق ساحل بلک با بقیه سواحل آنتالیا در این است که رنگ‌ شن‌هایش خاکستری است. غیر از آن، این ساحل از نظر امکانات، هیچ چیز از سایر سواحل آنتالیا کم ندارد. در ابتدا و انتهای ساحل بلک، زمین بازی گلف ساخته شده است که در کنار بخش‌های خصوصی خط ساحلی، خدمات تفریحی ارائه می‌دهد. برای دسترسی به بخش عمومی این ساحل نیز باید از پارک بلک عبور کنید. در ساحل بلک، کودکان هیچ خانواده‌ای از فضای تکراری آب، شن و آفتاب خسته نمی‌شوند؛ زیرا قدم به قدم آن امکاناتی جذاب، مثل زمین بازی دارد. به جز شناگران کارکشته، کودکان و شناگران ضعیف هم می‌توانند با خیالی آسوده، در ساحل بلک تن به آب بزنند. ساعت بازدید از ساحل بلک: تمام ساعات روز قیمت ورود به ساحل بلک: رایگان آدرس ساحل بلک: 40 کیلومتری شرق آنتالیا، جنوب منطقه بلک  موقعیت ساحل بلک در آنتالیا  نمایی از ساحل بلک در آنتالیا ساحل کمر (Kemer Beach) طبق تجربیات بسیاری از گردشگران ترکیه، اگر به دنبال بهترین ساحل آنتالیا می‌گردید، باید به یکی از مناطق بلک، کمر یا لارا بروید. اگرچه طبیعت ساحل کمر با سنگ‌ریزه پوشیده شده است، اما بسیاری از مناطق تفریحی، با همکاری هم مقدار زیادی شن را پس از انتقال، در این سواحل آنتالیا پخش کرده‌اند. با این کار، کمر به زیباترین ساحل در آنتالیا تبدیل شده است. آب‌های کمر نهایت شفافیت و آرامش را دارند. قسمت عمیق دریا معمولا از چند قدمی ساحل شروع می‌شود؛ به‌همین‌دلیل، این ساحل بین شناگران و علاقه‌مندان ورزش‌های آبی، طرفداران بسیاری دارد. اگر هدف شما از رفتن به سواحل آنتالیا کارهایی مثل جت‌اسکی سواری، قایق سواری، شنا و پاراسلینگ است، حتما ساحل کمر را در گزینه‌های اصلی خود قرار دهید. ساعت بازدید از ساحل کمر: تمام ساعات روز قیمت ورود به ساحل کمر: رایگان آدرس ساحل کمر: مسیر آنتالیا به کمر، بلوار آتاتورک  موقعیت ساحل کمر در آنتالیا  طبیعت دلپذیر ساحل کمر ساحل کورسان کویو (Korsan Koyu) در طول سفر به آنتالیا، حتماً سواحل کوچک و کمتر شناخته شده زیادی توجه شما را جلب می‌کند. گروهی از این سواحل، فقط از طریق مسیرهای کوه‌نوردی دردسترس هستند و برای رسیدن به گروهی دیگر، باید سوار قایق شوید. ساحل کورسان کویو نیز از این قبیل سواحل آنتالیا است که در پارک ملی و ساحلی بیداقلاری قرار دارد. این پارک پر از تپه‌های ساحلی و جنگلی است و مساحتی حدودا 344 کیلومتر مربعی دارد؛ بنابراین، اگر به جز ساحل‌گردی، هوس کوه‌نوردی و جنگل کرده‌ باشید، باید حتما به این ساحل سر بزنید. ناگفته نماند که ممکن است به دلیل جلوگیری از ازحام جمعیت و حفاظت از محیط‌زیست، این ساحل کوچک، در مقاطع زمانی خاصی تعطیل شود. ساعت بازدید از ساحل کورسان کویو: 8:30 تا 17:30 قیمت بازدید از ساحل کورسان کویو: 1 دلار آمریکا آدرس ساحل کورسان کویو: جاده کوملوکا به کمر، پارک ملی بیداقلاری  موقعیت ساحل کورسان کویو در آنتالیا  ساحل کوچک کورسان کویو ساحل آدراسان (Adrasan Beach) ساحل آدراسان هم مثل بسیاری از بهترین سواحل آنتالیا بین دو کوه جنگلی امتداد یافته است. به دلیل فاصله‌ای که این ساحل از بافت شهری بزرگ دارد، مناطق اقامتی آن عموماً مهمان‌خانه و اردوگاه‌های گردشگری است که برای کمپ کردن در آنتالیا بسیار ایده‌آل هستند. همچنین در نواحی ساحل آدراسان، مراکز تفریحی ارزان بسیاری هم وجود دارند. به طور معمول، بسیاری از مردم آنتالیا برای تفریحات یک روزه به این منطقه می‌آیند. معروف‌ترین ویژگی آدراسان، سفرهای قایقی آن است. اگر با قایق در اطراف ساحل آدراسان گردش کنید، به این نتیجه می‌رسید که این ساحل زیباترین ساحل در آنتالیا است. ساعت بازدید از ساحل آدراسان: تمام ساعات روز هزینه ورود به ساحل آدراسان: رایگان آدرس ساحل آدراسان: 92 کیلومتری جنوب شهر آنتالیا، دهکده آدراسان   موقعیت ساحل آدرسان در آنتالیا  ساحل آدرسان و ارتفاعات اطراف آن سخن آخر  شاید اگر از کسانی که سال‌هاست در آنتالیا زندگی می‌کنند بپرسیم بهترین ساحل آنتالیا کدام است، برای پاسخ چند دقیقه فکر کنند؛ شاید هم بدون تعلل نام یکی از مناطق ساحلی لارا، کمر و بلک را بیاورند. اما چیزی که در این متن بیشتر از همه موارد به چشم می‌خورد، گوناگونی خصوصیات هر یک از سواحل آنتالیا است؛ یعنی انتخاب بهترین و زیباترین ساحل در آنتالیا تا حد زیادی به سلیقه و شرایط شما بستگی دارد. اگر قرار است یک اقامت چند روزه در آنتالیا داشته باشید، پیشنهاد می‌کنیم یک بار دیگر سواحلی را که به شما معرفی کردیم مرور کنید یا از مسافران آنتالیا درباره تجربه‌شان بپرسید. بعضی از این سواحل آنقدر زیبا هستند که حتی از بهترین سواحل ترکیه هم محسوب می‌شوند. خوشحال می‌شویم شما هم از تجربه‌تان برای ما بگویید.   تألیف: تیم نویسندگان لست‌سکند
https://lastsecond.ir/blog/9411-facts-about-ancient-roman,امپراطوری روم و حقایق عجیبی که باید درباره آن بدانیموقتی تاریخ باستان را ورق میزنیم، «امپراطوری روم باستان» بارها و بارها به چشم می‌آید و نامش تکرار می‌شود. جدا از قدرت و اقتدار این امپراطوری، ویژگی‌های عجیبی در جای‌جای فرهنگ و تاریخش وجود دارد که باعث شده در هر شعر، کتاب، داستان، فیلم و حتی زبان، اثری از آن ببینیم و بیشتر و بیشتر در موردش کنجکاو شویم. حتی خیلی از ما به تحقیق در مورد این امپراطوری بسنده نمی‌کنیم و برای دیدنش از نزدیک، به خرید تور اروپا ترغیب می‌شویم. در این مطلب از مجله گردشگری لست سکند، اول از همه کمی از وسعت امپراطوری روم می‌گوییم تا بدانید بقایای روم در کدام کشور است و در عنوان‌های بعدی چکیده‌ای از تاریخ، جزئیات زندگی مردم روم، تاریخ، سازه‌های معروف و ... خواهیم آورد. هر یک از این عنوان‌ها، تعدادی از حقایق باورنکردنی روم، این تمدن بزرگ را دربردارد.  آنچه در ادامه مطلب خواهید خواند  رم و روم یک معنی دارند؟حقایقی از قلمرو روم باستانحقایقی از تاریخ روم باستانحقایقی از آداب غذا خوردن رومی‌هاحقایقی از بهداشت در روم باستانحقایقی از برده‌داری عجیب در روم باستانحقایقی از زندگی شهروندان روم باستانحقایقی از پیشرفت سازه‌ها در روم باستانحقایقی جالب از باورهای محلی در روم باستان رم و روم یک معنی دارند؟ قبل از شروع متن، بهتر است یک باور رایج در مورد اصطلاح رم باستان را تصحیح کنیم. همه، پایتخت کنونی ایتالیا که شهر رم است را کم‌وبیش می‌شناسیم. زمانی که از «رم باستان» حرف می‌زنیم، معمولاً شهر رم در دوران باستان مقصودمان است و اگر بخواهیم از امپراطوری باستانی که این شهر را در مرکزیت حکمرانی خود قرار داده بود بگوییم، باید آن‌را با عبارت «روم باستان» ذکر کنیم. اما به دلیل شباهت این دو عبارت، همچنان در بسیاری از منابع این‌دو را به جای هم به کار می‌برند و نمی‌توانیم این مورد را یک اشتباه بزرگ تلقی کنیم. ضمن اینکه دیکته لاتین برای امپراطوری روم و شهر روم، Rome، یکسان است. حقایقی از قلمرو روم باستان از آن‌جایی که این امپراطوری بزرگ فراز و نشیب‌های بسیاری را تجربه کرده است، تنها بر حسب یک مدت زمان معین از تاریخ می‌توانیم بگوییم که کشور روم کجاست؛ اما اگر کنجکاوید بدانید آثار باستانی به جا مانده از روم در کدام کشور است، قطعاً ایتالیا بیش‌از هر جای دیگری جلب توجه می‌کند. در ادامه، سه مورد از جالب‌ترین حقایق کشور روم در مورد وسعت آن را مطرح می‌کنیم: روم در اوج کشورگشایی‌، حدود 5 میلیون کیلومتر مربع از وسعت خشکی‌های جهان را به زیر سلطه خود درکشید. این حد از عظمت روم در سال 117 پس از میلاد مسیح، رقم خورد. قلمرو روم در قرن دوم میلادی، دور‌ تا دور دریای مدیترانه را شامل می‌شد. بنابراین برخی از کشورهای شمال آفریقا، اعم از مصر، لیبی و تونس را هم از آنِ خود کرده بود. حدود 40 تا 50 کشور در دنیای امروز، روزگاری جزوی از امپراطوری روم بوده‌اند. این قلمرو عظیم، از شرق به ترکیه و ارمنستان منتهی می‌شدند. کلئوپاترا یکی از مرموز‌ترین، تأثیرگذارترین و قدرتمندترین شخصیت‌های تاریخ است که در تاریخ مصر دیده می‌شود، اما به دلیل وسعت قلمرو روم و هم‌مرز بودن با مصر باستان، این شخصیت در تاریخ روم هم نقش مهمی داشته است. برای آشنایی بیشتر با کلئوپاترا می‌توانید مطلب زیر را مطالعه کنید. زن قدرتمند تاریخ و روم باستان  وسعت قلمرو روم باستان حقایقی از تاریخ روم باستان  قدمت تمدن روم باستان به 8 قرن پیش از میلاد مسیح باز می‌گردد که نخستین بار در شبه جزیره ایتالیا شکل گرفت و از قدیمی ترین کشورهای دنیا محسوب می‌شود. در عنوان قبلی، درباره وسعت امپراطوری روم گفتیم؛ اما برخلاف آنچه پنداشته می‌شود، امپراطوری روم بزرگ‌ترین و قدرتمندترین امپراطوری در تاریخ به‌شمار نمی‌رود. دست کم 20 امپراطوری دیگر در طول تاریخ تشکیل شده است که از نظر قدرت و کشورگشایی، برتر از رومیان بوده‌اند. با این وجود، هیچ‌یک از این‌ها ابهت امپراطوری روم را زیر سؤال نمی‌برد. روم باستان دو قرن بعد از میلاد مسیح، تمام کشور ایتالیای امروزی، تمام سرزمین‌های اطراف مدیترانه و کشورهایی مثل انگلیس و ولز را تحت سلطه خود قرار داده بود. حدود سه قرن بعد از این اوج‌گیری روم باستان، بربرهای سرزمین آلمان این امپراطوری بزرگ را درهم شکستند و بیشتر تاریخ نویسان، این مرحله را آخرین نفس‌های روم باستان می‌دانند. در ادامه گروهی از دانستنی‌های تاریخی روم باستان را برایتان آورده‌ایم: طولانی‌ترین و بلند مدت‌ترین جنگ خارجی در تاریخ بشریت به نبرد ایران و روم بازمی‌گردد که تا 721 سال ادامه داشت! امپراطوری روم باستان، بیش از 700 سال بر اروپا تسلط داشته است و وسعت قلمرو آن‌ها به قسمت‌هایی از آسیا نیز گسترش یافته بود. جالب است بدانید که در شهر رم باستان، اهرام ثلاثه و مجسمه ابوالهول، بناهای باستانی محسوب می‌شدند؛ زیرا اهرام مصر مربوط به 2500 سال قبل از میلاد مسیح بودند در حالی که امپراطوری روم حدود 1700 سال بعد از ساخته شدن آن‌ها برپا شد. اولین امپراطوری که در جهان خودکشی کرد، نرون، امپراطور روم، بود. کشتارهایی که او در طول سلطنتش انجام داد، نامش را در لیست مخوف‌ترین امپراطورهای جهان جاودانه کرده است. طبق تخمین‌های مورخان، بیش از 500 هزار انسان و حدود 1 میلیون حیوان در طی پیکار گلادیاتورها در بزرگ‌ترین تماشاخانه روم باستان کشته شدند. در تاریخ روم باستان حتی اسب‌ها هم مقام داشتند، سومین امپراطور روم باستان یعنی گایوس کالیگولا، اسب خود را به عنوان یک سناتور رومی برگزید.  جنگ‌های خونین رومیان حقایقی از آداب غذا خوردن رومی‌ها طبق اطلاعاتی که تا کنون کشف شده است، رومیان باستان نیز مثل مردم عصرحاضر، سه وعده غذا در روز می‌خوردند. برخی از غذاهایی که رومی‌ها در آن زمان می‌خوردند، ممکن است برای ما بسیار عجیب باشد؛ مثلا یکی از پیش‌غذاهای خوشمزه در روم، نوعی موش بود که پس از طبخ، آن‌ را در عسل غوطه‌ور می‌کردند. به طور معمول، غذاهای روم باستان به همراه سس‌های مختلفی مصرف می‌شدند؛ البته اختلاف طبقاتی در روم موجب شده بود که مردم این سرزمین ساده‌ترین غذاها را داشته باشند. زبان فلامینگو در روم باستان به عنوان یک غذای محبوب و لوکس سرو می‌شد. در مهمانی‌های رسمی، رومی‌ها به جای میز شام، یک مبلمان کوتاه داشتند که برای غذاخوردن باید بر دست چپ خود تکیه می‌داند و با دست راست لقمه می‌گرفتند. Salema Porgy نوعی ماهی است که پس از خوردن آن باعث توهم در فرد می‌شود. به همین دلیل رومیان باستان برای تفریح از این ماهی تغذیه می‌کردند. برخی از شخصیت‌های مهم کشور روم، برای به دست آوردن محبوبیت بیشتر، به مردم پایین‌دست، گندم رایگان می‌دادند. سس گاروم، یکی از عجیب‌ترین خوردنی‌های روم باستان بود که از خون و محتویات شکم ماهی و ادویه‌جات مختلف به دست می‌آمد. این سس در ابتدا جنبه دارویی داشت، اما کم‌کم به غذای مردم تمام قشرهای مختلف روم باستان تبدیل شد.  آداب غذاخوردن در رم باستان حقایقی از بهداشت در روم باستان شاید طراحی دستشویی‌های روم باستان، یکی از عجایبی باشد که حتی تصورش هم برای مردم دنیای امروز ممکن نیست. توالت‌هایی که در مکان‌های عمومی روم باستان قرار داشت، عبارت بودند از یک سالن پر از دستشویی که هیچ‌یک از توالت‌ها از یکدیگر جدا نبودند. هیچ کدام از این دستشویی‌ها سیفون نداشتند و به جای آن، معمولاً یک جریان ضعیف آب در زیر صندلی توالت‌ها جاری بود و فاضلاب را از مجراهای خاصی انتقال می‌دادند. جدا از چنین حقایق پیش‌پاافتاده‌ای، دانستنی‌های بسیار عجیب‌تری درباره نظافت رم باستان وجود دارد که برخی از آن‌ها در باور ما نمی‌گنجد. الهه فاضلاب، خدای توالت و خدای مدفوع، تعدادی از عجیب‌ترین موارد تقدس در روم باستان به‌شمار می‌رفتند. در روم باستان، ادرار به عنوان یک ماده شوینده به کار گرفته می‌شد و رومیان لباس‌های خود را با آن شست‌وشو می‌دادند مردم رم باستان، حتی از ادرار برای تمیز کردن دندان‌ها و ضدعفونی‌کردن زخم‌ها نیز استفاده می‌کردند. یکی دیگر از حقایق روم باستان که در منطق بهداشتی امروز ما نمی‌گنجد این است که زنان در روم باستان برای زیبا کردن صورتشان، از عرق گلادیاتور‌ها استفاده می‌کردند.  دستشویی‌های عمومی در رم باستان حقایقی از برده‌داری عجیب در روم باستان برده‌داری، یکی از معمول‌ترین چیزهایی است که در دنیای باستان به وفور تکرار شده‌است؛ اما رفتاری که در گذشته با بردگان می‌شد، همواره بخشی از عجایب تاریخ است. زندگی سخت بردگان روم باستان عملاً نیازی به توصیف چندانی ندارد. کافیست اشاره کنیم، برده‌هایی که در معادن این سرزمین کار می‌کردند، ممکن بود ماه‌ها نور خورشید را نبینند. در برخی از دوره‌های امپراطوری روم، جمعیت برده‌ها در سرزمین‌های مختلف به حدی زیاد بود که موجب نگرانی حاکمان می‌شد. البته این نگرانی‌ها بی‌دلیل نبود؛ زیرا تاریخ روم باستان، شورش‌های بسیاری را از سوی برده‌ها به خود دید. برخی از حقایق جالب در مورد برده‌داری روم باستان به شرح زیر است: در روم و یونان باستان، افراد در ازای نمک می‌توانستند برده تبادل کنند. اکثر رومیان رفتار بدی با برده‌های خود نداشتند، بلکه مانند کارفرمایان امروزی، باتشویق و پاداش دادن به آن‌ها سعی در بهبود عملکرد برده‌های خود داشتند. ساترنالیا، فستیوالی مشهور در روم باستان بود که در آن ارباب و برده‌ها جایشان را با یکدیگر عوض می‌کردند. هر خانواده‌ای در روم، فارغ از میزان ثروت و سطح اجتماعی که داشت، می‌توانست برده بخرد. حتی برخی از خانواده‌های نسبتاً فقیر رومی هم ممکن بود یکی دو برده داشته باشند. تعداد برده‌های برخی از افراد ثروتمند، به بیش از چند هزار نفر می‌رسید؛ حتی یک فرد ثروتمند رومی به نام گایوس کائسیلیوس ایزیدوروس، در زمان مرگش 4166 برده داشت! اگر یک برده در کشور روم صاحبش را می‌کشت، طبق قانون باید تمام برده‌های خانه اعدام می‌شدند. این قانون، باعث کشته شدن هزاران برده بی‌گناه در این سرزمین شد.  برده‌داری در رم باستان حقایقی از زندگی شهروندان روم باستان برای تشخیص شهروندان رومی کافی بود به لباسشان نگاه کنید. لباس بلند رومی تنها مخصوص شهروندان بود و بردگان، حق پوشیدن چنین لباس‌هایی را در رم باستان نداشتند. برده‌ها برای اینکه بتوانند شهروند روم باستان باشند، می‌بایست با پول اندکی که به دست می‌آوردند، آزادی‌شان را بخرند؛ البته چنین فرصتی نصیب هر برده‌ای نمی‌شد. یکی از ساده‌ترین راه‌های شهروند شدن در روم، شرکت در فعالیت‌های نظامی بود. افرادی که 20 سال در جنگ‌های روم خدمت می‌کردند، می‌توانستند در این امپراطوری عنوان شهروندی را برای خود ثبت کنند. در روم باستان، مجازات فردی که پدرش را کشته بود اعدام بود؛ اما نه یک اعدام معمولی. ماموران فرد قاتل را در کیسه‌ای به همراه یک سگ، یک خروس، یک میمون و یک مار افعی قرار می‌داند و برای همیشه راه خروجی کیسه را می‌دوختند. مردان 17 تا 40 ساله در روم باستان موظف بودند به هنگام نیاز امپراطوری به سرباز، در جبهه‌های جنگ حاضر شوند. حتی بربرهایی که حاضر بودند به ارتش روم بپیوندند هم از این امتیاز برخوردار می‌شدند. در روم باستان اگر یک شخص به دلیل اصابت صاعقه، جان خود را از دست می‌داد، هیچ‌کس حق نداشت برای او مراسم خاکسپاری برگزار کند و اگر این کار را می‌کرد، او را برای ژوپیتر باید قربانی ژوپیتر می‌شد. در اوایل امپراطوری روم باستان، یک پدر حق داشت هر کاری که دلش می‌خواست، با خانواده‌اش انجام دهد. این قانون شامل فروختن پسران به عنوان برده و حتی قتل کل خانواده هم می‌شد. با وجود اینکه در آن دوران شهرهایی چون بابل جمعیت زیادی را در خود جای داده بود، جمعیت شهر رم قابل قیاس با هیچ شهر دیگری نبود، بنابر آمار شهر روم، حدود 1 تا 2 میلیون جمعیت داشت و از آن به عنوان نخستین کلان شهر در تاریخ بشریت یاد می‌شود.  باورهای رومیان حقایقی از پیشرفت سازه‌ها در روم باستان یکی از عادات همیشگی تمدن‌های باستانی، ساختن بناهای بزرگ برای به رخ کشیدن قدرت‌هایشان بوده است. هنوز هم سبک هنری معماری کشور روم، در جای‌جای جهان دیده می‌شود. بسیاری از بناهای روم در جهان بی‌سابقه بودند؛ برای مثال، جاده آپیا که حدود 300 سال پیش از میلاد مسیح ساخته شد، اولین بزرگ‌راه اروپا است که از شاهکارهای کشور روم به‌شمار می‌رود. وقتی از سازه‌های بزرگ روم حرف می‌زنیم، هیچ نامی مثل کولوسئوم، که یکی از عجایب هفت‌گانه است، خودنمایی نمی‌کند؛ اما عجایب بسیار دیگری هم در مورد مهندسی در کشور روم وجود دارد که موارد زیر شماری از آن‌هاست: شواهدی وجود دارد که طبق آن هزاران سال پیش، ساکنین روم برای بهرمند شدن از آب خنک قنات‌ها، از لوله کشی استفاده می‌کردند. برآورد شده است که اگر در زمان کنونی بنایی نظیر کولوسئوم ساخته شود، نزدیک به 380 میلیون دلار هزینه خواهد داشت. به جز کولوسئوم، بیش از 200 آمفی‌تئاتر در کشور روم ساخته شد که در سراسر این امپراطوری بزرگ، مسابقات و نمایش‌های بسیاری در آن صورت می‌گرفت. بسیاری از پل‌های کشور روم ساخته شد‌ه‌اند که تا ابد باقی بمانند. نمونه بارز آن‌ها پل آلکانتارا است که با گذشت این‌همه سال، هنوز هم قابل استفاده است. در ساخت بناهای شهر رم باستان و نقاط مهم امپراطوری روم از نوعی بتن استفاده می‌شد که در آن موادی مثل خاکستر آتشفشان و آهک استفاده می‌کردند. شبکه بسیار وسیع و کارآمد راه‌های روم باعث می‌شد حمل‌ونقل و لشگرکشی‌ها سریع‌تر انجام شود. همچنین با استفاده از شناخت این راه‌ها و بقایا مورخان، اطلاعات زیادی در مورد اینکه محدوده‌ اصلی روم کجاست، به ما می‌دهند. در رم باستان، 4 مرکز خرید بزرگ و جود داشت که 150 دفتر و مغازه در هر کدام از آن‌ها واقع شده بود.  کلوسئوم از بناهای مهم در امپراطوری روم باستان حقایقی جالب از باورهای محلی در روم باستان شاید اگر تمام خرافات و عقاید عجیب قلمرو‌های باستانی را بنویسیم، چندین کتاب بزرگ‌ حاصل شود. اما در این میان، برخی از باورها به قدری شگفت‌انگیز هستند که هر کسی نمی‌تواند آن‌ها را باور کند. چه بخواهید، چه نخواهید، بسیاری از عقاید خرافی مردم روم باستان بر فرهنگ امروزی هم تأثیرات خود را داشته است. حتی زبان انگلیسی و فرانسوی امروزی، از دوران امپراطوری روم کلمات زیادی را به یادگار دارد؛ نکته جالب اینجاست که برخی از این عقاید عجیب، با باورهای مردم ایران و بسیاری از نقاط جهان، شباهت زیادی دارد. مردم کشور روم باور داشتند که با بوسیدن بینی الاغ، سکسکه‌شان قطع می‌شود و این کار را درمانی مؤثر برای آبریزش بینی می‌دانستند. در روم باستان، اعتقاد محکمی بر چشم‌زخم وجود داشت و به چنین پدیده‌ای «چشم اهریمنی» می‌گفتند. همچنین برای مردم روم، دیدن جغد با نزدیک‌ بودن وقایع شوم مساوی بود. بوییدن گل سیکلامن در اعتقادات رومی، موجب جلوگیری از اتفاقات نحس و طلسمات اهریمنی می‌شد. در باور مردم روم، چپ‌دست بودن یک پدیده نحس بود که به آن «sinister» می‌گفتند. این لغت در زبان انگلیسی امروز، به معنای «شوم» است. آینه شکسته در کشور روم باعث می‌شد که خدایان از طریق آن روح انسان‌ها را ببینند و این کار ممکن بود خشم خدایان را به همراه داشته باشد. از حدود 2 هزار سال پیش تاکنون، آینه شکسته در فرهنگ کشور روم و بسیاری از نقاط جهان نحسی به همراه داشت.  نقش برجسته‌ای از اساطیر روم  سخن آخر درک عظمت، اسرار و حقایق روم باستان، با خواندن کتاب و تماشای فیلم، بعید است. گاه باید برای انجام این مهم سفر کنید و آثار به‌جا مانده از این امپراطوری بزرگ را از نزدیک ببینید. متأسفانه در طول جنگ‌های قرون اخیر، برخی آثار ارزشمند امپراطوری روم در کشورهایی مثل سوریه از بین رفته است؛ بااین‌حال اگر به اروپا سفر کنید، عجایب بسیاری از دوران شکوه روم را مشاهده خواهید کرد. البته بخشی از آثار باستانی روم در آنتالیا ترکیه هم دیده می‌شود و برای دیدنشان لازم نیست حتما تا اروپا سفر کنید، کافی است با تور آنتالیا، راهی ترکیه شوید و این آثار را ببینید. اگر چیزهای عجیب‌تری در مورد رم باستان می‌دانید، یا تاکنون از آثار باستانی این امپراطوری بازدید کرده‌اید، می‌توانید دانسته‌های خود رااز طریق قسمت نظرات با سایر کاربران لست‌سکند به اشتراک بگذارید.   تألیف: تیم نویسندگان لست‌سکند
https://lastsecond.ir/blog/10393-van-entertainments,در وان کجا را برای تفریح انتخاب کنیم؟شهر کوچک وان در ترکیه این روز‌ها جزء محبوب‌ترین مقاصد گردشگری است. نزدیکی به ایران که امکان سفر زمینی را می‌دهد، قیمت مناسب مراکز خرید، طبیعت زیبا و جاذبه‌های دیدنی، از جمله دلایلی است که این شهر را برای توریست‌ها جذاب می‌کند و بسیاری به خرید تور وان ترکیه ترغیب می‌شوند. اما قرار نیست در برنامه سفر ما فقط گشت و‌گذار در پاساژ‌ها باشد. این شهر هم مانند دیگر مقاصد گردشگری، برای استقبال از مهمانانش برنامه و نقشه‌های زیادی در آستین دارد! در این مطلب از مجله لست سکند تلاش می‌کنیم 10 مورد از تفریحات وان را معرفی کنیم تا اگر دوست داشتید در این شهر کوچک برنامه‌های تازه‌تری را تجربه کنید، دست خالی نمانید. اما باید بدانید که تفریحات وان ترکیه نسبت به دیگر شهرهای معروف ترکیه، بسیار محدودتر و ساده‌تر است.  آنچه در ادامه مطلب خواهید خواند   دریاچه وان ترکیهخانه گربه وان (Van Cat House)  لونا پارک گولی وان (van gölü luna park) لونا پارک دوئو وان (Van Doğu Lunapark)ایپک پارک (IPEK PARK)آکوا پارک وان (aqua park) پارک آبی ساحل دیوان (Divan Beach Aqua Park) اسکله وان کارتینگ وان (Çağdaş Karting) پارک کورتولوش (Kurtuluş Parkı)  دریاچه وان ترکیه  نمی‌شود از وان صحبت کرد و به بزرگترین دریاچه ترکیه اشاره نکرد! دریاچه وان مشهورترین دیدنی وان است؛ اما اهمیت این دریاچه به شهر وان اختصاص ندارد. این دریاچه بزرگ از نظر ابعاد، چندین برابر شهر وان است و حتی جزایر مختلفی در آن وجود دارد که افراد می‌توانند به سراغ آن بروند. اما در این مطلب، قرار است از تفریحات وان بگوییم. این دریاچه برای شما تفریحات مناسبی را در نظر گرفته است.   می‌توانید ساعتی را به قایق سواری و ماهی‌گیری در دریاچه بگذرانید یا اینکه با استفاده از کشتی تفریحی وان در آب‌های آن گشتی بزنید. می‌توان گفت که شهر وان در امتداد این دریاچه قرار دارد و انتخاب‌های زیادی را برای تفریح پیش روی شما می‌گذارد که به لحاظ هزینه‌ و امکانات، شرایط متفاوتی دارند. البته هتل های وان در اطراف این دریاچه هم ساخته شدند و می‌توانید برای اقامت، نزدیک دریاچه باشید. ساعت کار کشتی تفریحی وان: زمان مشخص ندارد (پس از پر شدن ظرفیت، حدود نیم ساعت روی دریاچه خواهید بود) قیمت بلیت کشتی تفریحی وان: 50 لیر   موقعیت دقیق دریاچه وان   دریاچه وان از بهترین جاهای تفریحی وان خانه گربه وان (Van Cat House)  نژاد گربه ترکیه و به‌ویژه شهر وان، از نژاد‌های مشهور منطقه ما است. گربه‌هایی که هرچند ظاهر تقریباً معمولی دارند، اما متفاوت و خاص هستند. گربه‌هایی که اغلب به صورت کامل سفیدند یا اینکه بیشتر بخش‌های بدنشان سفید است با چشم‌هایی به دو رنگ.دیدن این گربه‌ها و گذراندن ساعتی در کنار آن‌ها در خانه گربه وان جزء تفریحات وان ترکیه محسوب می‌شود. شاید جالب باشد بدانید حضور این گربه‌ها در شهر به اندازه‌ای ارزشمند است که به صورت غیر رسمی به نماد وان تبدیل شده‌اند و در هر گوشه‌ای، می‌توانید نشانی از گربه‌های وان ببنید. یک توصیه مهم اینکه اگر به موی گربه حساسیت دارید به این مکان نروید. ساعت کار خانه گربه وان: 8:30 صبح تا 6 بعدازظهر قیمت بلیت خانه گربه وان : 2 لیر    موقعیت دقیق خانه گربه وان  نمایی از ورودی خانه گربه از جاهای تفریحی وان   لونا پارک گولی وان (van gölü luna park) همان‌طور که قیمت جا‌های دیدنی وان و پاساژ‌هایش کمی ارزان‌تر از بقیه ترکیه و شهر‌های معروف آن است. قیمت تفریحات وان هم کمی ارزان‌تر است. البته نباید فراموش کنیم که نوع و شکل تفریحات هم به همان میزان تفاوت کیفیت دارد. اگر با خانواده به این شهر سفر کرده‌اید و همسفران کوچکتان از گشت و‌گذار در مراکز خرید خسته شده‌اند، بد نیست به لونا پارک وان سر بزنید.  لونا پارک وان یک شهربازی کوچک است که می‌تواند برای چند ساعتی زمان شما را پر کند و اگر کودکی به همراه دارید، سفر را برای او شیرین‌تر کند. این شهربازی فاصله چندانی با دریاچه ندارد و در صورتی که سوار تاب هوایی در پارک شوید، نمای زیبایی از دریاچه وان را هم ببینید. ساعت کار لونا پارک وان: ساعت کار مشخصی ندارد. قیمت بلیت لونا پارک وان: رایگان موقعیت دقیق لونا پارک وان    لونا پارک یکی از جاهای تفریحی در وان ترکیه  لونا پارک دوئو وان (Van Doğu Lunapark) شهربازی دیگر وان لونا پارک دوئو است. این مورد از جا‌های تفریحی وان هم مانند دیگر شهربازی های این شهر چندان بزرگ نیست؛ اما به اندازه کافی برای تفریح بچه‌ها در کنار والدینشان امکانات و وسایل تفریحی دارد. معمولا مسافران تور نوروز وان که می‌خواهند در هوای خوب بهار، تفریح هم داشته باشند، این شهربازی را انتخاب می‌کنند. ساعت کار لونا پارک دوئو وان: 9 صبح تا 1 شب قیمت بلیت لونا پارک وان: رایگان قیمت تور وان در نوروز موقعیت دقیق شهربازی دوئو   یکی از بازی های شهربازی وان  ایپک پارک (IPEK PARK) کمی هم به سراغ تفریحات متفاوت‌تر برویم. یکی از مجموعه‌های جالب وان، ایپک پارک یا خانه وارونه است. همه چیز در اینجا وارونه است و شما زمان خود را در خانه‌ای می گذرانید که صندلی‌هایش به سقف چسبیده! هرچند که ایپک پارک به خانه وارونه خود شهرت دارد، اما در اصل مجموعه‌ای از جاهای تفریحی در وان ترکیه در این مجموعه وجود دارد؛ از جمله زمین پاتیناژ و موزه اسباب‌بازی، شما می‌توانید بدون توجه به قیمت تفریحات وان با خیالی راحت به سراغ این مجموعه بروید. ساعت کار ایپک پارک: 10 صبح تا 9 شب قیمت بلیت ایپک پارک: 5 لیر موقعیت دقیق ایپک پارک وان   ایپک پارک از تفریحات وان در مرکز شهر  آکوا پارک وان (aqua park) نوبتی هم باشد، نوبت پارک‌های آبی می‌رسد که در فصل تابستان علاقه‌مندان زیادی پیدا می‌کند! آکوا پارک، یکی از معروف‌ترین پارک‌های آبی وان است و شاید مهم‌ترین خصوصیتش این نکته باشد که این پارک آبی فضای مختلط ندارد و در سانس‌های متفاوتی از خانم‌ها و آقایان میزبانی می‌کند. این نکته برای بسیاری از افراد نکته مهمی محسوب می‌شود.   یک مسأله دیگر که باید درباره این مورد از جا‌های تفریحی وان بدانید، این است که به دلیل سرمای شدید هوا، پارک‌های آبی تنها در فصل‌های گرم سال پذیرای شما خواهند بود. بهتر است به این نکته در زمان سفر حتماً توجه کنید.   ساعت کار آکوا پارک: 7:30  صبح تا 6:30 بعدازظهر قیمت بلیت آکوا پارک: 170 لیر  موقعیت دقیق پارک آبی آکوا  آکوا پارک از تفریحات تابستانی وان   پارک آبی ساحل دیوان (Divan Beach Aqua Park) پارک آبی مشهور دیگر وان در فاصله ۱۰ کیلومتری از این شهر قرار دارد و نامش پارک آبی ساحل دیوان است. این پارک همان‌طور که از نامش پیداست، در مجاورت دریاچه وان ساخته شده است. امکانات تفریحی مختلفی در آن فراهم شده است؛ مانند تخت‌های ماساژ، کافی‌شاپ، رستوران‌منقل. شما همچنین در فصل تابستان می‌توانید از تخت‌های استراحت کنار استخر استفاده کنید و از گرمای آفتاب لذت ببرید. ساعت کار پارک آبی ساحل دیوان: 10 صبح تا 8 شب قیمت بلیت آکوا پارک: 150 لیر موقعیت دقیق پارک آبی ساحل دیوان   پارک آبی ساحل دیوان   اسکله وان  همان‌طور که اشاره کردیم، شهر وان شهر گرانی نیست و با حداقل هزینه می‌توانید از آن لذت ببرید؛ اما شاید دوست داشتید تفریحات رایگان وان را هم امتحان کنید. یکی از بهترین تفریحات وان، استفاده از فضای اسکله وان است. رفتن به اسکله و قدم زدن در آن است که هیچ هزینه‌ای ندارد؛ اما به شما فرصت دیدن مناظر زیبایی برای عکاسی می‌دهد. ساعت کار اسکله وان: ساعت مشخصی ندارد. قیمت بلیت اسکله وان: رایگان  موقعیت دقیق اسکله وان  اسکله وان از بهترین جاهای تفریحی این شهر  کارتینگ وان (Çağdaş Karting) اگر اهل سوزاندن آدرنالین هستید و تفریحات شبانه وان راضی‌تان نمی‌کند، می‌توانید به تفریحاتی مانند کارتینگ سری بزنید و از سرعت لذت ببرید. مجموعه کارتینگ وان یک مجموعه سرپوشیده برای کسانی است که به این ورزش علاقه دارند. البته در کنار کارتینگ در این مجموعه تفریحات کوچک دیگری هم برای لذت بردن تهیه شده است، از جمله میز پینگ‌پنگ و کافه تریا. ساعت کار کارتینگ وان: 9 صبح تا 11 شب قیمت بلیت کارتینگ وان: مشخص نیست  موقعیت دقیق کارتینگ وان  کارتینگ در وان  پارک کورتولوش (Kurtuluş Parkı)  حالا که از جا‌های تفریحی وان ترکیه گفتیم از ساده‌ترین و در دسترس‌ترین تفریح این شهر هم بگوییم. قدم زدن در پارکی مانند کورتولوش استفاده از هوای تازه پارک برای گرفتن آرامش بهترین فعالیت است. البته برای بچه‌ها هم زمین بازی در نظر گرفته شده که می‌توانید اگر کودکی در سفر همراهی‌تان می‌کند، از این فضا هم استفاده کند. ساعت کار پارک کورتولوش وان: 24 ساعته قیمت بلیت پارک کورتولوش وان: رایگان  موقعیت دقیق پارک کورتولوش  ورودی پارک کورتولوش  سخن آخر  در این مطلب، تلاش کردیم به گوشه‌ای از جا‌های تفریحی وان اشاره کنیم. شما در سفر به این شهر جذاب ترکیه انتخاب‌های متفاوتی پیش رویتان است که برای خوش‌گذرانی می‌توانید از آن‌ها استفاده کنید. بدون شک، اگر دایره تفریحات را لذت بردن از سفر در نظر بگیریم این لیست در شهر وان خیلی بلندتر خواهد شد. تفریحات شبانه وان، صبحانه‌های خاص خیابان جمهوریت و صدالبته خرید کردن هم می‌تواند به نوعی تفریح محسوب شود. در این مطلب، تاکید ما  بر ۱۰ مکان صرفا تفریحی این شهر بود؛ ولی اگر دوست دارید بیشتر از این بدانید، پیشنهاد می‌کنیم راهنمای سفر به وان را بخوانید. بدون شک، هر چه به اطلاعات سفرتان اضافه کنید، لذت بیشتری از سفرتان می‌برید. اگر تجربه‌ای از تفریحات وان دارید هم در کامنت‌ها برای ما بنویسید.   تألیف: تیم نویسندگان لست‌سکند
https://lastsecond.ir/blog/10395-clothing-prices-in-india,قیمت لباس در هند را پیش از سفر حساب کتاب کنید! شما جزو کدام دسته از مسافران هستید؟ دیدن جاذبه‌ها را دوست دارید یا خرید کردن را بخشی از سفرتان می‌دانید و دوست دارید در میان مغازه‌های متعدد و کالاهای رنگارنگ آن‌ها گشت‌و‌گذار کنید تا در نهایت چیزی بخرید؟ ما حدس می‌زنیم حالا که درباره قیمت لباس در هند کنجکاو شده‌اید، در دسته دوم قرار می‌گیرید یا حداقل دوست دارید چند تکه خرید داشته باشید.خبر خوش اینکه هند، بهترین مکان برای خرید لباس است. با توجه به اینکه کشور هند، یکی از تولیدکنندگان لباس در جهان محسوب می‌شود و بسیاری از برندهای هندی، کیفیت و شهرت خوبی دارند، خرید در این کشور، یکی از کارهایی است که به صورت ناخودآگاه، گردشگران تور هند را درگیر خودش می‌کند.  هرچند، تمام افرادی که به هند افسانه‌ای سفر می‌کنند، قصدشان خرید نیست، اما وجود شعب برندهای مطرح بین‌المللی، بازارهای رنگارنگ محلی و مراکز خرید مدرن موجود در آن، امکان خریدی لذت‌بخش را برای مسافران فراهم می‌کند. بنابراین، اطلاع از قیمت لباس در هند می‌تواند راهنمای خوبی برای تنظیم بودجه این بخش از سفر باشد. در این مطلب از بلاگ لست سکند قصد داریم شما را در جریان قیمت پوشاک در هند بگذاریم.   آنچه در ادامه مطلب خواهید خواند  در هند از کجا خرید کنیم؟چه برندهایی در مراکز خرید هند حضور دارند؟قیمت لباس در هند چگونه است؟قیمت لباس زنانه در هندقیمت تاپ زنانه در هند قیمت شلوار جین زنانه در هندقیمت تی شرت زنانه در هندقیمت سوئیشرت زنانه در هندقیمت کیف زنانه در هندقیمت کفش زنانه در هندقیمت لباس مردانه در هندقیمت تی‌شرت مردانه در هندقیمت پیراهن مردانه در هندقیمت شلوار جین مردانه در هندقیمت سوئیشرت مردانه در هندقیمت کفش مردانه در هند در هند از کجا خرید کنیم؟ تقریبا در بیشتر شهرهای هند، بازارهای محلی و شعب فروشگاه‌های معتبر بین‌المللی دیده می‌شوند. در شهرهایی که گردشگران بیشتر استقبال کرده‌اند، مراکز خرید بزرگ و مدرن در کنار این بازارهای خیابانی و پرهمهمه وجود دارند که مانند بسیاری از مراکز خرید در سراسر جهان، امکانات مناسب تفریحی و گردشگری را نیز در اختیار مشتریان قرار می‌دهند. در این میان، بهترین شهرها برای خرید در هند از قرار زیر هستند: جیپور: جیپور در صدر این فهرست قرار گرفته است. این شهر توانسته ارزش فرهنگی خود را در کنار سازگاری با تکنولوژی حفظ کند. شما می‌توانید بسیاری از کالاهای با کیفیت را در مراکز خرید و بازارهای این شهر پیدا کنید که نشان دهنده سنت این سرزمین است. پوشاک جیپور در دنیای امروزی جایگاه ویژه‌ای دارد. آنها با دوام و مقرون به صرفه هستند و همچنین کیفیت بالایی نیز دارند.  کشمیر: بدیهی است که وقتی به کشمیر فکر می‌کنید، خرید اولین چیزی نیست که به ذهن شما خطور می‌کند. مناظر شگفت‌انگیز و آب‌و‌هوای فوق‌العاده، اولین خاطره از این بهشت ​​است. کسانی که به کشمیر سفر کردند، ارزش خرید در آن را می‌دانند. در کشمیر می‌توانید لباس‌های پشمی با کیفیت مرغوب را خریداری کنید. دهلی: دهلی پایتخت این کشور است و هنگام اقامت در آن، لازم نیست نگران یافتن مراکز خرید لوکس برای خرید و تفریح ​​باشید. مراکز خرید متعدد در اطراف شهر به دلیل وجود فروشگاه‌های برندهای بین‌المللی، مراکز سرگرمی و تفریح معروف هستند. اگر قصد خرید سوغات هند را دارید که نشان دهنده فرهنگ این سرزمین است، خرید خیابانی بهترین کاری است که می‌توانید انجام دهید. بازارهای زیادی در شهر وجود دارند که بهتر از مراکز خرید لوکس می‌توانند شما را راضی کنند. بمبئی: بمبئی شهری است که رویاها در آن به حقیقت می‌پیوندند. نه تنها رویاهای بالیوودی، رویاهای خرید شما نیز می‌تواند در اینجا با وجود میلیون‌ها فروشگاه و اقلام مختلف و منحصر به فرد محقق شود. بمبئی در حیطه خرید لباس بسیار معروف است. به غیر از گشت‌وگذار، بمبئی تعداد زیادی از بازارها را در خود جای داده که در بین گردشگران تمام جهان مشهور است. بسیاری از اپراتورهای تور در این شهر، تورهای پیاده‌روی در بازارها را برای گردشگران در نظر گرفته‌اند. جودپور: آیا می‌دانید که یک راه عالی برای کاهش وزن، خرید در جودپور است؟ این شهر با وجود صدها مغازه، شما را شگفت زده خواهد کرد. کافی است در بازارها قدم بزنید و چانه بزنید تا بهترین قیمت لباس در هند را در این شهر تجربه کنید و البته این بهترین راه برای کاهش وزن علاقه‌مندان به خرید است. در جودپور می‌توانید بهترین لباس‌های چرمی را هم بیابید.   بازارهای خیابانی در جودپور چه برندهایی در مراکز خرید هند حضور دارند؟ امروزه حدود 30 برند مطرح داخلی در این کشور وجود دارد که لباس‌هایی با مد روز را تولید می‌کنند. اگر به یک شهر بزرگ هند سفر کردید، با بازدید از یک مرکز خرید می‌توانید بسیاری از برندهای محبوب مد هندی و برندهای مد بین‌المللی را شناسایی کنید. Adidas .Allen Solly. Biba. Calvin Klein. Fabindia. Flying Machine. H&M. John Players. Levi’s. Louis Philippe. Monte Carlo. Mufti. Nike. Pepe Jeans. Peter England. Park Avenue. Provogue. Raymond. U.S. Polo Assn. United Colors of Benetton UCB .Van Heusen. W for Woman. Wrangler. Zara. Zodiac. Giovani از جمله برندهایی هستند که در مراکز خرید هند یافت می‌شوند. اگر قصد سفر در اوقات پرطرفدار مخصوصا نوروز را دارید، بهتر است در جریان قیمت لباس در هند و برندهایش قرار بگیرید که بتوانید خرید خوبی را تجربه کنید.  قیمت تورهای نوروز هند قیمت لباس در هند چگونه است؟ اگر بخواهیم نگاهی کوتاه به قیمت لباس در هند بیندازیم، باید بگوییم که قیمت یک تی‌شرت زنانه از 150 روپیه، قیمت کفش زنانه در هند از 500 روپیه، قیمت پیراهن مردانه از 300 روپیه، قیمت کفش مردانه در هند از 300 روپیه و قیمت شلوار جین زنانه و مردانه در هند از 380 روپیه آغاز می‌شود. به طور کلی، به دلیل وجود بازارهای خیابانی متعدد و امکان چانه‌زنی و خرید اجناس متفرقه از برندهای چینی، هندی و پاکستانی در آن‌ها، قیمت لباس در هند مانند باقی موارد در این کشور تنوع بسیاری دارد و بازه گسترده آن، گاهی مواقع شما را شگفت‌زده می‌کند. بازارهای خیابانی، ترکیبی عالی از خرید و تفریح است، به علاوه در خرید از این بازارها با قیمت‌هایی پایین‌تر از مراکز خرید مواجه می‌شوید. در واقع، خرید خیابانی در هند، جذابیت فرهنگی و حال و هوای سنتی این کشور را در اختیار شما قرار می‌دهد. لباس های بازارهای خیابانی هند برای هر بودجه‌ای مناسب هستند. اگر به دنبال خریدی اقتصادی هستید، با بازدید از آن‌ها اجناس مناسبی را پیدا می‌کنید؛ اما اگر قصد دارید از برندهای مطرح در مراکز بزرگ و مدرن خرید کنید، باید هزینه بیشتری را در نظر بگیرید، زیرا خرید از این فروشگاه‌ها چندان به‌صرفه نیست.  مغازه لباس فروشی در هند قیمت لباس زنانه در هند اغلب افراد با شنیدن نام لباس هندی به یاد ساری (لباس ملی زنان هندی) میفتند. جای تعجب ندارد اگر بگوییم بیشتر لباس‌هایی که در بازارهای محلی هند به فروش می‌رسند، همین ساری‌ها و لباس‌های زنانه رنگارنگ هستند. در فروشگاه‌های معتبر و بین‌المللی موجود در مراکز خرید مدرن هند، مانند باقی شعب در سراسر دنیا، بخشی به فروش لباس زنانه اختصاص دارد و بهترین و به‌روز‌ترین لباس‌های این برندها را می‌توان در پیدا کرد. با توجه به متغیر بودن نرخ ارز، نرخ روپیه (واحد پول هند) نیز برای ما ایرانی‌ها در نوسان است. اگر مایلید از قیمت لباس زنانه در هند مطلع شوید و برای خرید در این کشور تصمیم بگیرید، در ادامه همراه ما باشید تا شما را با این بخش از قیمت لباس در هند آشنا کنیم.  قیمت تاپ زنانه در هند  تاپ زنانه از آن دسته لباس‌هایی است که بسیار متنوع است. شما می‌توانید این کالا را در بازارهای محلی هند از برندهای چینی، هندی و پاکستانی با کیفیت معمولی تهیه کنید یا اینکه آن را از برندهای مطرحی مانند زارا یا اچ اند ام بخرید. قیمت یک تاپ زنانه در هند و در بازارهای محلی از 100 روپیه آغاز می‌شود و بسته به جنس و کیفیتش، بسیار متنوع است. محدوده قیمت این کالا در برند زارا 490 روپیه تا 7000 روپیه است.  شعب فروشگاه زارا در هند قیمت شلوار جین زنانه در هند یکی از لباس‌هایی که حضور آن در لیست قیمت لباس در هند ضروری است، شلوار جین زنانه است. این کالا یکی از پرتقاضاترین لباس‌ها است. شما در بازارهای خیابانی هند می‌توانید انواع و اقسام آن را با قیمت‌های متنوعی بیابید. قیمت‌های پایین‌تر شلوار جین، مربوط به برندهای چینی، هندی و پاکستانی است. به طور کلی، می‌توان گفت که برای خرید یک شلوار جین معمولی در بازارهای هند باید چیزی در حدود 380 تا 475 روپیه هزینه کنید. قیمت شلوار جین هند در برند بین‌المللی زارا در حدود 1800 تا 5600 روپیه است. قیمت تی شرت زنانه در هند تی‌شرت زنانه نیز یکی از کالاهایی است که انواع بسیاری دارد و از نظر جنس و کیفیت بسیار متنوع است. به طور کلی، اگر به دنبال خرید یک تی‌شرت ساده باکیفیت معمولی در بازارهای خیابانی هند هستید، باید چیزی حدود 150 روپیه به بالا هزینه کنید. اما قیمت تیشرت زنانه، در فروشگاه زارای هند، هزینه‌ای حدود 490 روپیه تا 2900 روپیه است.   یک فروشگاه لباس در هند قیمت سوئیشرت زنانه در هند سوئیشرت و هودی، کیفیت‌های گوناگونی دارند. بیشتر سوئیشرت‌ها و هودی‌هایی که در بازارهای خیابانی هند یافت می‌شوند، تولید کشور چین، هند یا پاکستان هستند. شما با پرداخت حداقل 400 روپیه، می‌توانید یک سوئیشرت مناسب با کیفیت مطلوب بخرید؛ درصورتی که قیمت سوئیشرت در برند مطرحی مانند زارا در هند، حدود 2000 تا 11000 روپیه است. به طور متوسط، قیمت این کالا در برندهای شناخته شده چیزی حدود 3000 روپیه است. قیمت کیف زنانه در هند کیف زنانه از انواع سنتی تا مدرن در بازارهای هند با قیمت‌های متفاوتی به فروش می‌رسد. برای تهیه یک کیف دستی معمولی در این بازارها باید حداقل 500 روپیه کنار بگذارید. یک کیف زنانه در برند زارا قیمتی در حدود 3000 تا 11000 روپیه دارد. قیمت کفش زنانه در هند همان‌طور که می‌دانید، کفش‌های زنانه مدل‌ها و کاربردهای گوناگونی دارند. از کفش‌های چرم و مجلسی گرفته تا کفش‌های پیاده‌روی و روزانه. در این بخش از قیمت لباس در هند، قیمت کفش روزمره و ورزشی را بررسی می‌کنیم. اگر در بازارهای خیابانی هند به‌دنبال کفش زنانه هستید، باید حداقل 500 روپیه کار بگذارید؛ اما اگر برند کفش مورد نظرتان اهمیت زیادی دارد، می‌توانید این کالا را با قیمتی حدود 3000 تا 11000 روپیه بخرید. این کالا در برند منحصر‌به‌فردی مانند آدیداس، قیمت گران‌تری دارد. قیمت یک کفش کتانی در این برند 6500 تا 20000 روپیه است.  فروشگاه آدیداس در هند   قیمت لباس مردانه در هند لباس‌های مردانه که در بازارهای خیابانی هند به فروش می‌رسند، عمدتاً کالاهایی هستند که از چین و پاکستان به این کشور صادر می‌شوند. در این میان، اجناس هندی و برندهای داخلی این کشور نیز طرفداران خودشان را دارند. لباس های مردانه هم در هند، علاوه بر اینکه قیمت به‌صرفه‌ای دارند، باکیفیت هم هستند و با خیال راحت می‌توانید از فروشگاه‌های معتبر، خرید کنید. در این بخش، اطلاعات مختصری از قیمت لباس مردانه در هند را در اختیار شما قرار می‌دهیم. قیمت تی‌شرت مردانه در هند تی‌شرت مردانه انواع مختلفی دارد؛ از تی‌شرت‌های پاکستانی و چینی و هندی گرفته تا تی‌شرت‌های تولید برندهای معتبر اروپایی. برای خرید این کالا در بازارهای خیابانی و ارزان هند، باید حداقل 250 روپیه هزینه کنید. در صورتی که خرید همین کالا در برند زارا هزینه‌ای حدود 900 تا 4000 روپیه خواهد داشت.  بازارهای خیابانی در هند قیمت پیراهن مردانه در هند یکی از کالاهای پرطرفدار در هند، پیراهن مردانه است و بسیاری از هندی‌ها این کالا را به صورت روزانه استفاده می‌کنند؛ به همین دلیل پیراهن مردانه به وفور و در انواع و اقسام مختلف در بازارهای هند یافت می‌شود. اگر علاقه‌مند به گشت‌وگذار در این بازارها هستید، می‌توانید با حداقل 300 روپیه یک پیراهن مردانه را خریداری کنید. اما اگر همین کالا را از برند زارا انتخاب کنید باید مبلغی در حدود 2000 تا 6000 روپیه پرداخت کنید.  قیمت شلوار جین مردانه در هند شلوار جین مردانه هم از کالاهای پرفروش در هند است که در لیست قیمت لباس در هند باید به آن توجه داشته باشیم. این کالا از برندهای چینی و هندی تا برندهای اروپایی در فروشگاه‌های مختلف به فروش می‌رسد و انواع گوناگونی دارد. اگر تمایل دارید یک شلوار جین برای رفت‌و‌آمدهای روزانه خود تهیه کنید، می‌توانید با حداقل 400 روپیه این کار را انجام دهید. همچنین یک شلوار جین مردانه از برند زارا قیمتی در حدود 1000 تا 6000 روپیه دارد. متوسط قیمت شلوار جین مردانه در هند از برندهای شناخته شده 1500 روپیه است.  قیمت سوئیشرت مردانه در هند یکی از پرطرفدارترین کالاهایی که باید در لیست قیمت لباس در هند بررسی کنیم، سوئیشرت و لباس زمستانی مردانه است. این کالاها در بازارهای محلی و برندهای متفرقه چینی و پاکستانی با قیمت مناسبی به فروش می‌رسند، ولی باید این را هم در نظر داشته باشید که کیفیت این اجناس نسبت به مارک‌های بین‌المللی پایین‌تر است. اگر می‌خواهید یک سوئیشرت ارزان در هند بخرید، باید حداقل 400 روپیه هزینه کنید؛ در صورتی که قیمت یک سوئیشرت مردانه در هند بازه‌ای حدود 1900 تا 17000 روپیه دارد.  قیمت کفش مردانه در هند کفش مردانه از چرم گرفته تا کفش‌های اسپرت روزانه، در بازارهای هند به وفور یافت می‌شود. در این لیست از قیمت پوشاک در هند، قیمت کفش مردانه ورزشی را بررسی می‌کنیم. قیمت کفش مردانه در هند در برندهای متفرقه از حداقل 300 روپیه آغاز می‌شود. این کالا در برند زارا قیمتی حدود 2600 تا 9000 روپیه دارد. در برند آدیداس وضعیت کمی متفاوت‌تر است. این کالا در فروشگاه‌های آدیداس با قیمت 2500 تا 25000 روپیه به فروش می‌رسد.   فروشگاه آدیداس در هند سخن آخر در پایان، این نکته را فراموش نکنید که قیمت لباس در هند، بستگی به مکانی دارد که خرید خود را از آن انجام می‌دهید. قاعدتا با وجود فروشگاه‌ها و مراکز خرید متعدد در هند، یافتن کالاهای اقتصادی و باکیفیت، کار دشواری نیست. مناسب بودن قیمت پوشاک در هند باعث می‌شود که بسیاری از افراد در کنار بازدید از جاهای دیدنی هند، مراکز خرید و بازارهای محلی آن هم ببینند و بخشی از سفرشان را به این کار اختصاص دهند. اگر شما هم تجربه خرید در این کشور عجیب و دیدنی را داشتید، می‌توانید نظرتان را در مورد قیمت لباس در هند با دیگر کاربران به اشتراک بگذارید.    تألیف: تیم نویسندگان لست‌سکند
https://lastsecond.ir/blog/1629-vialand-themepark-istanbul,در بهترین پارک تفریحی استانبول چه خبر است؟استانبول شهری با تاریخی بسیار طولانی و جذابیت‌های بی‌پایان است. در این شهر توریستی، امکانات تفریحی و رفاهی برای شهروندان و مسافران فراهم شده تا بتوانند از تک‌تک لحظاتشان لذت ببرند. ویالند استانبول (Vialand Istanbul) یکی جذاب‌ترین شهربازی‌هایی است که در کشور ترکیه پذیرای افرادی است که دوست دارند یک روز هیجان انگیز را تجربه کنند. شاید همه مسافران تور استانبول، اهل دیدن جاهای تاریخی یا پرسه در شهر نباشند، بلکه دلشان بخواهد یک تفریح حسابی را تجربه کنند. به همین جهت، در این مطلب از بلاگ لست‌سکند، قرار است به سراغ معرفی شهربازی اسفانبول (ویالند سابق) برویم و شما را با جاذبه‌های بی‌بدیل آن آشنا کنیم؛ پس با ما همراه باشید تا راهی این سفر جذاب و مهیج بشویم.  آنچه در ادامه مطلب خواهید خواند  نگاهی به شهربازی ویالند استانبولویالند استانبول چه بازی‌هایی دارد؟امکانات رفاهی ویالند استانبول چیست؟بهترین فصل و زمان ویالند استانبولویالند استانبول مناسب چه افرادی است؟ساعت کاری ویالند استانبولقیمت بلیط شهربازی ویالند اسفانبولمسیر دسترسی به ویالند استانبول نگاهی به شهربازی ویالند استانبول اسفانبول، یکی از مهیج‌ترین شهربازی‌های ترکیه واقع در شهر جذاب و گردشگری استانبول است. شهربازی ویالند در سال ۲۰۱۳ افتتاح شد که پس از ۵ سال یعنی در سال ۲۰۱۸ به شهربازی اسفانبول تغییر نام داد. اسفانبول (ویالند سابق) در فهرست 10 پارک موضوعی برتر جهان قرار گرفته است و جایزه ستاره اروپا را در سال 2016 در میان 800 پارک موضوعی در جهان کسب کرده است. این شهربازی به سه بخش اصلی تقسیم می‌شود که عبارتند از: دنیای افسانه‌ها دنیای بازی دنیای ماجراجویی و هیجان هر کدام از این بخش‌ها، بازی‌های متنوع و مهیج مخصوص به خودش را دارد. این شهربازی استانبول، وسعتی به اندازه ۱۰۰ برابر یک زمینه فوتبال دارد و گنجایش حضور بیش از ۱۵ هزار بازدیدکننده روزانه در ویالند استانبول تدارک دیده شده است. معمولا مسافرانی که با تور استانبول 7 شب سفر می‌کنند و فرصت کافی دارند، در کنار دیدنی‌های استانبول، از این شهربازی هم بازدید می‌کنند.  لیست بهترین جاهای دیدنی استانبول  ویالند استانبول ویالند استانبول چه بازی‌هایی دارد؟ شهربازی ویالند استانبول (اسفانبول)، یکی از مجهزترین و به‌روزترین شهربازی‌های جهان محسوب می‌شود که بازی‌های متنوع و هیجان‌انگیزی دارد. این شهربازی که ایده خودش را از دیزنی لند گرفته، به صورت روزانه، پذیرای کودکان و بزرگسالان است. بدون شک، ویالند استانبول را می‌توان یکی از هیجان‌انگیزترین جاهای تفریحی استانبول دانست. جت اسکی، سرسره وایکینگ، رویای فاتح، جهانگرد کوچک، اتاق جادو، برج عدالت، رودخانه وحشی، سافاری تونل، ترن نفس‌گیر، قطار معدنچی کوچک، چرخش ۳۶۰، قصر تاب‌ها، ترن ماجراجو، چرخ و فلک و قطار سریع‌السیر بخشی از بازی‌های جذاب اسفانبول است. در ادامه، به معرفی تعدادی از پدیده‌های جذاب و مهیج این شهربازی استانبول می‌پردازیم که قطعاً از آن‌ها لذت خواهید برد. ترن نفس‌گیر: اگر به دنبال تجربه سرعتی بالغ‌بر 110 کیلومتر در ساعت هستید، از هیجان لذت می‌برید و عبور از پیچ و خم‌های ترسناک و هیجان‌انگیز را دوست دارید، قطعاً باید ترن هوایی ویالند استانبول را تجربه کنید. چرخش 360: در ویالند استانبول، باید خودتان را برای هر هیجانی آماده کنید. برای این وسیله پر شور که هم قادر به چرخاندن صندلی‌ها و هم چرخش اهرم اصلی به دو جهت است، باید حتماً 140 سانتی‌متر به بالا قد داشته باشید. سرسره وایکینگ: یکی از ویژگی‌های جذاب پارک آبی ویالند استانبول، سرسره وایکینگ‌هاست که با سقوط ناگهانی به آب، آدرنالین خون شما را به بالاترین حد ممکن می‌رساند! برای این سرویس جذاب هم، محدودیت قد حداقل 120 سانتی‌متری در نظر گرفته شده است. برج عدالت: یکی از نزدیک‌ترین تشبیهاتی که می‌شود برای این سرویس جذاب ارائه داد، پرواز سریع به اوج آسمان‌هاست. البته با رعایت ایمنی کامل و محدودیت برای کودکان! ترن ماجراجو: یکی از بخش‌های جذابی که در ویالند استانبول برای کودکان طراحی شده، ترن ماجراجوست. با این ترن، کودکان درون تونل‌های دیدنی و جذاب سفر خواهند کرد و مناظر شگفت‌انگیزی را خواهند دید.  بازی های ویالند  انواع بازی در ویالند امکانات رفاهی ویالند استانبول چیست؟  در کنار بازی‌ها، شناخت امکانات ویالند استانبول بسیار اهمیت دارد، چون برنامه بازدید شما را ساده‌تر می‌کند. مثلا اگر بدانید آنجا امکانات رفاهی کافی هست، می‌توانید زمان بیشتری را برای تجربه بازی‌های این شهربازی استانبول، اختصاص دهید. در ادامه بخشی از مهمترین امکانات شهربازی اسفانبول را نام می‌بریم: پارکینگ کافه و رستوران وای فای رایگان کمدهای قفل‌دار میز اطلاعات و نقشه راهنما سرویس‌های رایگان حمل و نقل داخلی وسایل حرارتی مثل سشوار و... (برای استفاده پس از پارک آبی)  امکانات رفاهی ویالند  مراکز خرید ویالند استانبول بهترین فصل و زمان ویالند استانبول درست است که ویالند دارای فضاهای سرپوشیده هم هست، اما قطعاً فصل بهار و تابستان، بهترین زمانی است که می‌توانید از بازی‌ها و سرگرمی‌های جذاب ویالند استانبول لذت ببرید. یک دنیای مفرح و سرگرم کننده که قطعاً برای کودکان و بزرگسالان اوقات خوب و خوشی را به ارمغان خواهد آورد. معمولا به افرادی که تور استانبول نوروز تهیه می‌کنند، پیشنهاد می‌کنیم در هوای خوب بهار، سری به این پارک هیجان‌انگیز بزنند، البته به شرط اینکه هواشناسی را بررسی کنند و بارندگی در کار نباشد. البته فصل‌های سرد مثل پاییز و زمستان هم امکانات کافی برای تجربه بخشی از بازی‌ها هست، اما اگر می‌خواهید از پارک آبی ویالند استانبول گرفته تا انواع بازی‌های شهربازی بهره ببرید، فصل‌های گرم، مخصوصا تابستان را انتخاب کنید.  پارک آبی ویالند استانبول  ترن هوایی ویالند استانبول ویالند استانبول مناسب چه افرادی است؟ شاید بعد از دانستن اطلاعات کلی درباره ویالند و امکاناتش، این سوال برایتان پیش بیاید که اصلا این پارک برای چه افرادی مناسب است و چه کسانی بیشتر هیجان‌زده می‌شوند؟ پاسخ این سوال پیش از هر چیز، به امکانات و بازی‌های موجود در این شهربازی استانبول برمی‌گردد. چیزی که شهربازی ویالند استانبول را شگفت‌انگیز می‌کند، این است که این شهربازی نه تنها یک پارک تفریحی، بلکه یک مجموعه بزرگ با مراکز خرید، نمایشگاه‌ها، مراکز تفریحی و رستوران‌ها است. از این رو، به خانواده‌ها این امکان را می‌دهد تا زمان خوب و خوشی را در این شهربازی بگذرانند. در حالی که کودکان مشغول بازی و سوار شدن در انواع ترن‌های هوایی و چرخ و فلک‌های مخصوص سنین زیر 10 سال هستند و سرگرم می‌شوند، شما می‌توانید در مراکز خرید، خیابان‌های منتهی شده به پارک، بوتیک‌های مختلف، غرفه‌ها و مناطق تفریحی، رستوران ها و کافه‌ها تجربه منحصربه‌فردی را برای خود به ارمغان آورید. بنابراین، اگر از آن دسته افرادی هستید که نمی‌خواهید زمانتان فقط به بازی کردن بگذرد، این شهربازی بخش‌های متنوعی برای تفریح دارد. این شهربازی یک مرکز خرید بزرگ جدا از  تم پارک دارد، همچنین دارای یک باغ وحش سرپوشیده به نام «جنگل» با حیوانات مصنوعی است که برای هر سلیقه‌ای شگفتی‌های ویژه و بسیار تازه‌ای  را در خود جای داده است. می‌توان ادعا کرد که شما و فرزندانتان ممکن است تمام روز بدون اینکه حتی کمی حوصله‌تان سر برود در ویالند استانبول وقت بگذرانید. بدون شک، شهربازی ویالند بهترین مکان در استانبول برای کودکان است و با سایر شهربازی‌ها متفاوت است. مساحت این مجموعه 600000 متر مربع است که بسیار بزرگ‌تر از هر شهربازی در ترکیه محسوب می‌شود. ترکیب یک مرکز خرید دیدنی و یک مرکز تفریحی بزرگ در شهربازی ویالند، باعث شده این جاذبه توریستی و گردشگری را بیش از پیش درخشان کند. به همین دلیل است که این پارک محبوب‌ترین نقطه دیدنی استانبول برای تمام سنین است.  هیجان در ویالند  تفریحات مناسب کودکان در ویالند ساعت کاری ویالند استانبول پیش از اینکه تصمیم بگیرید به این شهربازی مراجعه کنید، حتما لازم است از باز بودنش مطمئن شوید و ساعت کاری دقیق آن را بدانید. در حال حاضر، ساعت شروع به کار ویالند استانبول، از دوشنبه تا پنج‌شنبه از 10 صبح تا 7 بعدازظهر است. همچنین در روزهای جمعه تا یکشنبه، از ساعت 10 صبح تا 9 شب آماده خدمت‌رسانی به افرادی است که می‌خواهند یک روز مهیج و سرگرم‌کننده را برای خود رقم بزنند.  ساعت‌های شلوغ ویالند قیمت بلیط شهربازی ویالند اسفانبول  برای ورود به ویالند، لازم است ورودیه بپردازید. اما هر کدام از بازی‌ها، هزینه جداگانه خودشان را دارند. در ادامه قیمت بلیط ورودی به ویالند استانبول را برایتان نوشته‌ایم: قیمت بلیط ویالند استانبول برای بزرگسالان (15 تا 59): 169 لیر قیمت بلیط ویالند استانبول برای کودکان و نوجوانان (3 تا 14): 159 لیر قیمت بلیط ویالند استانبول برای زیر 3 سال: رایگان هزینه ورودی ویالند استانبول برای سافاری: 20 لیر بلیط پارک جنگلی برای بازدیدکنندگان 4 سال به بالا 30 لیر و برای بازدیدکنندگان بالای 4 سال 25 لیر است. همچنین بلیط سافاری برای بازدیدکنندگان 4 سال و بالاتر 25 لیر هزینه دارد. کودکان زیر 3 سال می‌توانند به صورت رایگان وارد جاذبه‌های دیدنی تم پارک شوند.  بلیط های ویالند مسیر دسترسی به ویالند استانبول ویالند به مراکز توریستی استانبول، مثل سلطان احمد (شهر قدیم) و میدان تقسیم بسیار نزدیک است. رفتن به شهربازی با یک استانبول کارت و اتوبوس یا مترو امکان پذیر است. از آنجایی که رفتن به این شهربازی استانبول با اتوبوس راحت‌تر است، اجازه دهید مسیر رفتن به ویالند را برای شما ترسیم کنیم: برای اینکه از سلطان احمد (شهر قدیمی) به ویالند برسید، ابتدا باید به امین اونو، نزدیک بازار ادویه‌جات، بروید. سپس با استفاده از خطوط اتوبوسرانی 99 یا 99Y  می‌توانید به ویالند برسید. برای اینکه از میدان تقسیم (بی‌اوغلو) به ویالند برسید، می‌توانید از اتوبوس تکسیم - Cebeci با کد 36T استفاده کنید. وقتی به ایستگاه اتوبوس یشیل پینار می‌رسید، از طریق ورودی پارک موضوعی می‌توانید وارد شهربازی اسفانبول شوید. همچنین می‌توانید با مترو هم به ویالند بروید. برای این کار، ابتدا باید با مترو کد M2 از Yenikapi (در شهر قدیمی) یا میدان تقسیم (شهر جدید) به Mecidiyekoy بروید. از Mecidiyekoy می‌توانید با مترو M7 تغییر خط بدهید و سپس در ایستگاه Veysel Karani Aksemsettin پیاده شوید. پس از پیاده شدن در این ایستگاه، خدمات رایگان حمل‌ونقل به ویالند برای تماشگران ارائه می‌شود. برای اینکه راحت‌تر از وسایل نقلیه عمومی استانبول استفاده کنید، خوب است هم به شبکه‌های حمل و نقلی آن آشنا باشید و هم معروفترین محله‌های استانبول را بشناسید. این دو نکته باعث می‌شود به راحتی در استانبول جابه‌جا شوید. راهنمای کامل حمل و نقل در استانبول   موقعیت دقیق ویالند (اسفانبول)  اتوبوس های ویالند سخن آخر ویالند استانبول (Vialand Istanbul)  یکی جذاب‌ترین شهربازی‌هایی است که در کشور ترکیه پذیرای افراد با سنین مختلف است که دوست دارند یک روز هیجان‌انگیز را تجربه کنند. این شهربازی دارای امکانات متعددی در کنار وسایل مهیج و سرگرم کننده است که باعث شده همواره جزء برترین‌های جهان باشد. کافه‌رستوران‌های جذاب، باغ وحش مصنوعی، مراکز تجاری و... باعث شده تا شهربازی ویالند یا شهربازی اسفانبول به یکی از جاذبه‌ه‌های گردشگری مهم تبدیل شود. اگر دوست دارید که از دیزنی لند به سبک استانبولی دیدن کنید، پیشنهاد می‌کنیم حتما سری به این شهربازی جذاب بزنید. اگر هم به اسفانبول رفته‌اید، می‌توانید نظرات خود را با لست سکند و سایر خوانندگان این مطلب در میان بگذارید تا از تجربیات شما بهره‌مند شویم.   تألیف: تیم نویسندگان لست‌سکند
https://lastsecond.ir/blog/10385-essential-phrases-for-dubai-trip,"با این چند کلمه، با مردم محلی در دبی هم‌کلام شویداصولاً ایرانی‌ها به دو دلیل در حفظ و یادگیری کلمات پرکاربرد در سفر به دبی، مشکل چندانی ندارند: اول اینکه الفبای فارسی و عربی شبیه است؛ دوم، زبان فارسی و عربی کلمات مشترک بسیاری دارند که باعث می‌شود با شکافتن کلمات و حدس زدن، بسیاری از جملات مردم دبی را متوجه شوید. به‌طور کلی، هر گردشگر ایرانی که تحصیلات متوسطه را گذرانده باشد، با زبان عربی یک آشنایی نسبی دارد. یکی از مزیت‌های سفر با  تور دبی، کمک‌‌گرفتن از همسفران و راهنمایان تور است، اما به هر حال ممکن است در موقعیت‌هایی، خودتان تنها باشید و نیاز به برقراری ارتباط با مردم دبی، پیدا کنید. همه می‌دانیم که یکی از درآمدهای اصلی دبی، بر مبنای گردشگری است. اصولاً مقاصد گردشگری معروف، سعی‌ دارند کار توریست‌ها را در تمام مراحل سفرشان راحت‌تر کنند؛ بااین‌وجود، زبان و ارتباط‌گیری با افراد محلی، یکی از مسائلی است که حتی با آخرین فناوری‌ها هم کاملاً حل نشده است؛ بنابراین یادگیری چند مورد از جملات پرکاربرد در سفر به دبی بسیار راهگشا می‌شود. در این مطلب از لست سکند، قرار است جملات پرکاربرد عربی در سفر به دبی را به تفکیک کاربردی که در شرایط مختلف دارند، با هم مرور کنیم.  آنچه در ادامه مطلب خواهید خواند  جملات پرکاربرد در مکالمات روزمره دبی جملات پرکاربرد هتل در دبیجملات پرکاربرد خرید در دبیجملات و کلمات پرکاربرد در خرید غذاجملات پرکاربرد حمل و نقل در دبیجملات پرکاربرد آدرس گرفتن در دبیجملات پرکاربرد مواقع اضطراری در دبی جملات پرکاربرد در مکالمات روزمره دبی متن را با مهم‌ترین و اولین جملات پرکاربرد در سفر به دبی شروع می‌کنیم. به‌ خاطر سپردن این عبارات، شاید زمان زیادی نبرد، اما در صرفه‌جویی زمان طی مکالمات سفر، بسیار مفید واقع می‌شود. برخی از این عبارات، در فارسی هم کاربرد دارند. برای مثال، هنگام دیدن یک فرد محلی در دبی، کافی است مثل معمول سلام کنید یا بگویید «سلام علیکم». علاوه‌برآن، می‌توانید از کلماتی مثل «هَلا» استفاده کنید. برخی از جملات پرکاربرد عربی در دبی که در مکالمات به‌کارتان می‌آیند، به شرح زیر است. فارسی عربی صبح به خیر صَباحَ الخَير عصر به خیر  مَساءَ اَلخَير شب به خیر لَيلَة سَعيدة نامت چیست؟ ما اِسمُك؟ اسم من ... است  اَنا اِسمي ... حالتان چه‌طور است؟ كَيفَ حالَك؟ خوش آمدید   أهلاً وَ سَهلاً به زودی می‌بینمتان أراك قريبًا خدا نگهدار  وداعًا ممنونم شكرًا لَك ببخشید اَعذِرني چند سالت است؟ كَم عُمرَك؟ من ... سال دارم أنا عُمري ... سنة معذرت می‌خواهم  انا آسِف بله نَعم خیر لا  کلمات ساده عربی  جملات پرکاربرد هتل در دبی احتمالاً اولین چیزی که پس از سفر به دبی به دنبالش می‌گردید، یک محل اقامت مناسب است. از آن‌جایی که سعی کردیم کلمات پرکاربرد در سفر به دبی را بر اساس اولویت نیاز، عنوان‌بندی کنیم، این قسمت را به جملات پرکاربرد در هتل اختصاص می‌دهیم. لازم به ذکر است، تقریباً تمام هتل‌های مدرن و محلی دبی، کارکنانی دارند که به زبان انگلیسی مسلط هستند و اگر زبان انگلیسی بلد باشید، مشکل چندانی در رزرو هتل نخواهید داشت، ضمن اینکه برای رزرو آنلاین هتل‌های دبی هم، سایت‌ها زبان انگلیسی دارند. فارسی عربی هتل الفُندُق آیا اتاق خالی دارید؟ أعِندَكُم غُرفَةً خالية؟ من یک اتاق رزرو کرده‌ام لَقَد حَجَزتُ عِندَكُم غُرفَة قیمت اتاق شبی چند است؟ كَم سَعرَ الغُرفةِ لِلَيلَة؟ می‌توانم اتاق را ببینم؟ أيُمكِن أن أرَى الغُرفَة؟ خوب است، اتاق را می‌خواهم  حسناً سآخذُ الغُرفَة این (اتاق) را دوست ندارم هذا لا يُعَجِبُني شماره کارت اعتباری (کارت هتل) رقم بطاقة الإئتمان کلید مِفتاح اتاق غُرفَة تخت یک‌نفره سَريرٌ فَرديٌ تخت دونفره سَريرٌ مُزدَوِجٌ سوئیت جَناحٌ همه اتاق‌های هتل پر است لا توجدُ غُرَفٌ شاغِرَةٌ آسانسور کجاست؟ فينَ الاصانصير؟ رستوران کجاست؟ فينَ المَطعَم؟ صبحانه در کجا سرو می‌شود؟ بتقدموا الفطار فين؟  تابلوی هتل در دبی جملات پرکاربرد خرید در دبی کارکنان بیشتر فروشگاه‌های بزرگ و زنجیره‌ای دبی، معمولاً در ارتباط با مشتریان خارجی تجربیات زیادی دارند. به همین دلیل، در این فروشگاه‌ها رساندن منظور، ساده‌تر از چیزی است که فکرش را می‌کنید. اما زمانی که بخواهید از بازارهای سنتی دبی سوغاتی بخرید، حتماً به چند مورد از جملات پرکاربرد در سفر به دبی نیاز خواهید داشت. توجه داشته باشید که چانه‌زنی در دبی، بسیار معمولی است و به راحتی می‌توانید از فروشندگان تخفیف بگیرید؛ حتی اگر از مراکز خرید ارزان در دبی خرید می‌کنید. سوغات دبی چیست؟ فارسی عربی قیمتش چقدر است؟ كَم يُكلِفُ؟ آیا ... دارید؟ هل لِدِيكُم ...؟ این خیلی گران است اَلسعرُ غالي جداً چیز ارزان‌تری دارید؟ أعِندَكُم ما هو أرخَص؟ کدام یک از این‌ها جدیدتر است و بین مشتریان محبوبیت بیشتری دارد؟ أي مِنها اَلاجَد والاَكثر شائع مَعَ الزَبائن؟ خب، من می‌خواهم این را بخرم حسناً. أريد شِراء هذا مِن فَضلَك برای مسافران تخفیف دارید؟ هَل لَدَيكَ أيُ خَصم لِلمُسافرين؟  بازار سنتی در دبی جملات و کلمات پرکاربرد در خرید غذا دلیل اصلی مهم بودن این قسمت از یادگیری کلمات پرکاربرد در سفر به دبی، غذاخوردن در رستوران‌های کوچک و محلی این شهر است. همچنین، خرید مواد غذایی در فروشگاه‌های تک شعبه‌ای و جمع‌وجور محلی هم ممکن است نیازمند یادگیری چند اصطلاح و جمله باشد. اگر خرید‌هایتان را از فروشگاه‌های بین‌المللی و فروشگاه‌های زنجیره‌ای بزرگ می‌کنید، جای نگرانی نیست؛ زیرا معمولاً زبان انگلیسی تابلو‌ها و کارکنان این مراکز در وضعیت خوبی قرار دارد. فارسی عربی غذا   طَعام رسید رستوران   فاتورة منوی رستوران   قائمة الطعام دسر حُلوی شیشه شیر زُجاجة حَليب غذای خیابانی      طَعامُ الشارِع یک میز زیبا در کنار پنجره می‌خواهم     أنا أريدُ طاولة جَميلة بِالقُرب مِن النافِظة کارکن رستوران مُوظَفُ المَطعَم برای سفارش دادن آماده‌ایم    نحن جاهزون من قهوه عربی می‌خواهم    من فضلك, أريد قهوة عربية بابت غذا و خدمات عالی سپاسگذارم  شكراً على الطعام والخدمة الممتازة چه سفارشی دارید؟     تحب ايه؟ / شو بِتحِب تَاکُل مرغ دَجاج نان خَبز سوپ شوربة سبزیجات خَضار من گیاه‌خوار هستم   أنا نباتي آبمیوه عَصیر میوه   فاکهة سیب تُفّاح هندوانه بَطّيخ  منوی دو زبانه در دبی جملات پرکاربرد حمل و نقل در دبی دبی نسبت به وسعتش، دسترسی گسترده‌ای به حمل‌ونقل عمومی دارد و تاکسی گرفتن در آن بسیار آسان‌تر از چیزی است که فکرش را بکنید. معمولا استفاده از وسایل نقلیه شخصی در دبی بسیار گران می‌شود و حتّی اگر با خرید تور اقساطی دبی صرفه‌جویی کرده باشید، هزینه‌های سفرتان گران می‌شود. بنابراین، بهتر است خودتان دست به کار شوید و با برقراری دیالوگ‌های ساده، در شهر رفت‌وآمد کنید. بلیطی که برای استفاده از وسایل نقلیه عمومی دبی نیاز دارید، نول کارت است که تهیه آن‌ هم با تسلط نسبی بر زبان انگلیسی ممکن است. ضمن‌ اینکه برخی از اپلیکیشن های مهم در سفر به دبی هستند که زبان انگلیسی دارند و با کمترین تلاش، می‌توانید تاکسی بگیرید. اما هیچ یک از این موارد، دلیل قانع‌کننده‌ای برای صرف‌نظر کردن از یادگیری جملات پرکاربرد دبی نیست؛ زیرا ممکن است راننده تاکسی یا افرادی که در مترو و اتوبوس می‌بینید، با زبان فارسی و انگلیسی آشنا نباشند. فارسی عربی تاکسی   سيارة أجرة راننده تاکسی   سائِقُ سَيارَةٍ أجرةً تاکسی‌متر العَداد تاکسی‌متر خاموش است العداد التاكسي مَطُفأ تاکسی‌متر روشن است؟    العداد شِغال؟ کجا می‌خواهید بروید؟ أينَ تُريدُ أن تَذهَبَ؟ به سمت هتل إلي الفُندُق بفرمائید (سوار شوید)    تَفضَّل کرایه چقدر شد؟       بِكَم؟ بلیط قسمت فرست کلاس      تَذكِرَة مِن الدَرَجَة الأولى اتوبوس     حافِلة از ماشین پیاده شوید          اُنزُل مِن اَلسَيّارَة لطفاً به ... بروید       ... لو سَمَحت اینجا پیاده می‌شوم    هون لُو سَمَحت ایستگاه مترو کجاست؟                              أين هو مترو الانفاق؟ ایستگاه قطار کجاست؟                               أين محطة القطار؟  راهنمای کامل حمل‌ونقل عمومی دبی  توضیحات خرید نول کارت جملات پرکاربرد آدرس گرفتن در دبی  همانطور که در مقدمه اشاره کردیم، خواندن تابلوهای عربی هم برای ایرانی‌ها دشوار نیست. حتی اگر تلفظ صحیح عبارات تابلو را ندانید، نوشتار لاتین تابلو‌ها به کمکتان می‌آید. بیشتر جاهای دیدنی دبی آدرس آسانی دارند و کافی است که نام محل مورد نظرتان را به رهگذران بگویید. ضمن اینکه اپلیکیشن‌های مسیریابی برای حل کردن این مشکل به تنهایی کافی هستند؛ اما ممکن است بخواهید به جای کمتر شناخته شده‌ای بروید یا در شرایط استثنایی تلفن همراه و سایر امکانات در دسترس نباشد. بنابراین، برخی از کلمات و جملات پرکاربرد عربی که در آدرس گرفتن به کمکتان می‌آید را در جدول زیر آورده‌ایم. فارسی عربی آدرس        العُنوان مستقیم بروید          الی الاِمام به چپ بپیچید      اِنعَطِف لِلیَسار به راست بپیچید    اِنعَطِف یَمینا چه طور می‌توانم به آن‌جا بروم؟ كيف أصل إلى هُناك، من فضلك؟ رستوران خوب کجاست؟      أين يوجد مطعم جيد؟ پلاک آپارتمان شما چند است؟      ما رَقَمُ شَقَّتِکَ؟ خیابان شارع اسم منطقه        اسمُ الحَي این آدرس دور است      هذا العُنوانُ بعیدٌ موزه        مُتحَف بیمارستان       مُستَشفی ایستگاه پلیس    مرکز الشُرطة آتش‌نشانی     مَحَطَة المَطافئ  تابلو‌های دبی به زبان عربی جملات پرکاربرد مواقع اضطراری در دبی شاید فکر کنید برای جست‌وجوی کلمات پرکاربرد در سفر به دبی، همیشه زمان کافی دارید و می‌توانید با خاطری آسوده از افراد مختلف یا اپلیکیشن‌های مختلف کمک بگیرید. اما در شرایط اضطراری، هر ثانیه می‌تواند در سرنوشت شما تأثیرگذار باشد. از این رو، یادگیری کلمات و عباراتی که در ادامه می‌آوریم از ضروریات سفر شماست. بد نیست اشاره کنیم که شاید حتی اگر یک یا دو کلمه اصلی از هر جمله را نیز به درستی ادا کنید، افراد اطراف، منظور شما را متوجه شوند و به مقصود خود برسید. فارسی عربی این یک شرایط اضطراری است                   إنها حالَةٌ طارئة آتش        حریق از آن‌جا بیرون برو            اُخرُج مِن هُنا کمک       أنَجدة کمکم کنید ساعِدونی پلیس         شُرطة به کمک پلیس نیاز دارم         أحتاجُ لِمساعِدةِ الشُرطة مراقب باش       اَحتَرِس عجله کن               أسرِع من گم شده‌ام           أنا تائه نمی‌توانم پدرم را پیدا کنم     لا أستَطیعَ العَثور علَی والدی نگران نباشید        لا تَقلَق می‌توانید به من کمک کنید؟    هَل تَستَطيعُ مُساعِدَتي؟ گرسنه هستم     انا الجَعَان اورژانس إسعاف دارو    دَواء حمله قلبی       أَزمة قَلبِية به دکتر احتیاج دارم           أنا مِحتاج دُكتور ممکن است کمکم کنید؟          مُمكِن تِساعِدني؟ لطفاً با پلیس تماس بگیرید    مِن فَضلِك اِتَصِل بِالبوليس پاسپورتم را گم کرده‌ام          مِش لاقي الباسبور بِتاعي آیا در این اطراف داروخانه است؟     في صَيدَلَية قُريبة؟  تابلو پلیس در دبی سخن آخر استفاده از جملات پرکاربرد در سفر به دبی، علاوه بر جلوگیری از اتلاف وقت و گسترش دامنه ارتباط، یک حس خوب بین شما و مخاطب ایجاد می‌کند؛ زیرا موجب صمیمیت بیشتر با افراد محلی می‌شود. همچنین در شرایطی که مسافران دبی زباد است و شما می‌خواهید کارتان را زودتر راه بیندازید، این جملات پرکاربرد به شما کمک می‌کنند، مثل تور دبی نوروزی که مسافران فراوانی به دبی سفر می‌کنند و معمولا سر فروشندگان شلوغ است. از آن‌جایی که زبان عربی و فارسی کلمات مشترک بسیاری دارند، کافی است، چندبار از عبارات جداول این مطلب روخوانی کنید تا در خاطرتان ثبت شود. به خاطر داشته باشید که لازم نیست برای حفظ جملات پرکاربرد عربی در سفر به دبی، وسواس زیادی به خرج دهید. زیرا معمولاً کارکنان مراکز توریستی توانایی بالایی در ارتباط با گردشگران دارند و با به زبان‌آوردن چند کلمه معمولاً منظور شما را متوجه خواهند شد. پس، در کنار نکات مهم راهنمای سفر به دبی، از این جملات ضروری غافل نشوید.   تألیف: تیم نویسندگان لست‌سکند"
https://lastsecond.ir/blog/10357-podcast-of-mexico-radio-majara,سفر به قلب فرهنگ لاتین شاید همه ما تعطیلاتی رویایی در ساحلی آفتابی با دریای فیروزه‌ای و شن‌های سفید در کنار درخت‌های نخل و طبیعت آرامش‌بخش را فقط در مناطق دوردست تصور کرده باشیم. در این ماجرا قصد داریم به مقصدی برویم که گرمای خورشید، چشمه‌های زیبا و ستودنی، ساحل‌های پاک و منحصربه‌فرد، بناهای تاریخی مثال زدنی و تکرارنشدنی آن، چشم هر بیننده‌ای را به خود مجذوب می‌کند. این بار به آمریکای لاتین سفر کردیم و مقصد ما در این اپیزود رادیو ماجرا مکزیک، قلب فرهنگ لاتین است. مهمان‌های این قسمت از رادیو ماجرا در این سفر، منصور عزیز به ما افتخار همراهی دادند و از تجربیات شیرین خود در مکزیک با ما سخن گفتند. منصور عزیز جهانگرد و بک‌پکری است که به تازگی از سفر 6 هفته‌ای و انفرادی خود به مکزیک بازگشته‌. در کنار ایشان، با مرجان عزیز، تورلیدر سابق و جهانگرد امروز صحبت کردیم که ایشان هم به تازگی به مکزیک سفر کرده‌ و ما را در این سفر همراهی می‌کند. به کدام شهرها در مکزیک سفر کردیم؟ در این اپیزود ابتدا به شهرهای مهم مکزیک سفر کردیم. همانطور که احتمالا حدس می زنید، مهمترین شهر مکزیک، مکزیکوسیتی است. مکزیکوسیتی نه فقط به عنوان پایتخت و بزرگترین شهر مکزیک، بلکه به عنوان یک مقصد جذاب توریستی برای همگان شناخته شده است. این شهر بزرگ و ثروتمند، بزرگترین شهر اسپانیایی زبان دنیاست و از لحاظ تاریخی از پیشینه استوار و محکمی برخوردار است. علاوه بر شهر مکزیکوسیتی به شهرهای توریستی دیگر مانند کانکون و سایت تاریخی چیچن ایتزا نیز سری زدیم و از جاذبه‌ها و زیبایی‌های آنان صحبت کردیم. همانطور که احتمالا می‌دانید، مکزیک مهد تمدن مایا است و به همین دلیل، سایت‌های تاریخی و بناهای به جامانده از این تمدن باشکوه در بسیاری از نقاط مکزیک قابل بازدید هستند. طی دهه گذشته، مکزیک بابت چند موضوع اساسی تبدیل به اخبار جهان شده بود. اولین موضوع مهم و مورد توجه توریست‌ها امنیت و شرایط سفر به این کشور بود. شهرت کارتل‌های مواد مخدر در مکزیک به گوش دنیا رسیده و آمار قربانیان غیرمرتبط با این کارتل‌ها نیز رقم قابل توجهی است. به همین دلیل اغلب توریست‌ها هنگام ورود به این کشور با نگرانی و دلهره همراه هستند. مسئله مهم بعدی مکزیک، مرز بین مکزیک و آمریکا است که یک تصمیم فراسیاسی بود. با این مرزبندی، زندگی افراد زیادی در دو سمت مرز متحمل تغییرات اساسی و بی‌سابقه‌ای شد. جالب اینجاست که با این مرزبندی، فقط ورود مکزیکی‌ها به خاک آمریکا دشوار نشد. بلکه آن دسته از شهروندان آمریکایی که زندگی آن‌ها به نحوی به آن سوی مرزهای مکزیک وابسته بود نیز متحمل فشارهای مالی و اتلاف زمان بسیاری شدند. علاوه بر آن، طرح اخراج مکزیکی‌های غیرقانونی بدون فرزندنشان از خاک آمریکا، آشوب روانی بسیار زیادی برای والدین و کودکان رقم زد. طنز تلخ جامعه در این است که امروزه شرایط زندگی در مکزیک برای بسیاری از آمریکایی ها مساعدتر است و افراد زیادی تلاش می کنند تا با حفظ مشاغل آمریکایی خود، محل سکونت خود را به مکزیک منتقل کنند. سخن آخر در این قسمت رادیو ماجرا که به مکزیک سفر می‌کنیم، هم از ابعاد مختلف این کشور می‌شنویم و هم تجربه مسافرانی که به آن سفر کرده‌اند. با کلیک روی پلیر زیر می‌توان قیمت جدید پادکست رادیو ماجرا را بشنوید. خوشحال می‌شویم بعد از شنیدن قیمت جدید، نظرتان را با ما به اشتراک بگذارید.   رادیو ماجرا در کست باکس رادیو ماجرا در گوگل پادکست رادیو ماجرا در اپل پادکست پادکست چیست؟
https://lastsecond.ir/blog/1417-titanic-hotel-antalya,اقامت در کشتی تایتانیک پر از امکانات + قیمت و عکسهتل تایتانیک آنتالیا یکی از هتل‌های معروف گردشگری در جهان محسوب می‌شود که اقامتگاهی دنج و جذاب برای افرادی است که به دنبال بهترین‌ها می‌گردند. معمولاً مسافرانی که دوست دارند از تور آنتالیا نهایت استفاده را ببرند، هتل تایتانیک لارا را انتخاب می‌کنند. بنابراین اگر به دنبال تجربه یک اقامت تکرارنشدنی و مهیج در بهترین هتل آنتالیا هستید، پیشنهاد می‌کنیم این متن از مجله لست سکند را از دست ندهید و با این هتل جذاب به صورت همه جانبه آشنا شوید.     موقعیت جغرافیایی هتل تایتانیک لارا آنتالیا هتل تایتانیک بیچ لارا، با ساحل زیبای خود در مقابل جنگل‌های کاج، با نزدیکی به مرکز شهر آنتالیا و فرودگاه، هر توریستی را که به دنبال محیطی دنج و زیباست به خود جلب می‌کند. لارا در مکانی درخشان واقع شده است که آبشار معروف دودن در آن منطقه به دریا می‌ریزد. پارک‌های مخصوص گردشگری در سراسر نوار ساحلی، قهوه‌خانه‌های روستایی و نمایشگاه‌های فضای باز جذابیت این منطقه را بیشتر کرده‌اند. رودخانه آکسو، یکی از زیباترین رودخانه‌های آنتالیا، از کوه‌های توروس سرچشمه می‌گیرد و پس از عبور از مرکز شهر آنتالیا، به مدیترانه می ریزد. منطقه آکسو نام خود را از این رودخانه گرفته است. این منطقه درست نزدیک پرگه واقع شده که یکی از مهم‌ترین شهرهای باستانی این منطقه محسوب می‌شود. ساحل کندو در نقطه‌ای که رودخانه آکسو به دریا می‌ریزد، درست در کنار ساحل آنتالیا قرار دارد. بهترین مناطق آنتالیا برای رزرو هتل فاصله هتل تایتانیک آنتالیا از شهر و فرودگاه یکی از معیارها تصمیم‌گیری برای رزرو هتل مخصوصا در تور آنتالیا بهمن که هوا سرد است، فاصله هتل تا فرودگاه است. فاصله هتل تایتانیک آنتالیا 10 کیلومتر (10 دقیقه) از فرودگاه آنتالیا و 12 کیلومتر از مرکز شهر آنتالیا فاصله دارد. موقعیت مکانی لارا که تنها 10 دقیقه دورتر از آنتالیا و فرودگاه بین‌المللی است، باعث ایجاد یک منطقه گردشگری ویژه شده است که درست در وسط سواحل مدیترانه قرار دارد.  نمایی از هتل تایتانیک آنتالیا ویژگی‌های هتل تایتانیک آنتالیا هتل تایتانیک لارا با برخورداری از سواحل زیبا در کنار جنگل‌های کاج، مناسب‌ترین تفرجگاه گردشگری محسوب می‌شود. هتل تایتانیک بیچ لارا (ساحل تایتانیک) با 640 اتاق در 95 هزار متر مربع مساحت، یک موقعیت بسیار خوب و جذاب را برای گردشگران در سراسر جهان ایجاد کرده که هر بیننده‌ای را به خود جلب می‌کند. نزدیکی این هتل به شهر در فاصله 12 کیلومتری مرکز شهر و 10 کیلومتری فرودگاه آنتالیا، از دیگر مزایای هتل تایتانیک است. تایتانیک بیچ لارا یک تجربه جذاب از تعطیلات فراموش نشدنی را برای مهمانان خود ارائه می‌دهد. با معماری موضوعی، دکوراسیون زیبا، اتاق‌های شاد و فضای صمیمی. هتل تایتانیک بیچ لارا، مروارید سواحل مدیترانه، راحتی، تنوع و انواع و اقسام گزینه‌های مربوط به سرگرمی را در کنار هم به مهمانان خود ارائه می‌دهد و همچنین فرصت‌های مختلفی را در جای جای هتل به شما ارائه خواهد داد تا اوقات فوق‌العاده‌ای داشته باشید و از زندگی روزانه خود فرار کنید. تایتانیک بیچ لارا به عنوان یک اقامتگاه استثنایی در جلب رضایت میهمانان خود همیشه موفق بوده است. پاتوق دائمی کسانی است که می‌خواهند تعطیلات خوشی داشته باشند و همچنین از گردشگری در دنیا به دنبال کشف تجارب حرفه‌ای هستند. ویژگی اتاق‌های هتل تایتانیک آنتالیا اتاق استاندارد (26 متر مربع) + 7 مورد مخصوص معلولین اتاق استاندارد در باغ آنکس (26 متر مربع) اتاق استخردار استاندارد آنکس (26 متر مربع) اتاق خانوادگی آنکس (39 متر مربع تا 45 متر مربع) سوئیت جونیور (65 متر مربع تا 85 متر مربع) سوئیت کلنل (120 متر مربع) سوئیت دریاسالار ( 80 تا 150 متر مربع) امکانات موجود در اتاق‌های هتل تایتانیک آنتالیا دسترسی به اینترنت تلفن مستقیم تلویزیون ال سی دی بالکن گاوصندوق مینی بار سشوار حمام دمپایی سیستم کارت و کلید هوشمند آبگرمکن، چای و قهوه تهویه مطبوع کولر و وسایل گرمایشی  اتاق های هتل تایتانیک بیچ آنتالیا  سرویس بهداشتی هتل تایتانیک آنتالیا  اتاق های هتل تایتانیک لارا  عکس اتاق دابل هتل تایتانیک آنتالیا غذاهای رستوران هتل تایتانیک آنتالیا هتل تایتانیک آنتالیا به مهمانان خود مشهورترین، دلچسب‌ترین و بهترین نوع غذاهای معروف در جهان را که توسط ماهرترین سرآشپزهای ماهر در رستوران اصلی هتل طبخ شده‌اند، ارائه می‌دهد. همچنین هتل تایتانیک لارا آنتالیا دارای رستوران‌های ترکی، ایتالیایی و غذاهای بی‌نظیر دریایی است که کیفیت و طعم بی‌نظیری را به گردشگران ارائه می‌دهد.  در طول تعطیلات خود می‌توانید از طعم و مزه‌های مختلف جهانی در رستوران‌ها، کافه‌ها یا بارها با دکوراسیون خاص و شیک در فضای جذاب و صمیمی هتل تایتانیک لارا لذت ببرید و بهترین‌ها را تجربه کنید. رستوران اصلی (Parkfora) شامل 5 منوی اصلی و مختلف (مدیترانه‌ای، آسیایی، شرقی، غربی و التقاطی) است. همچنین در رستوران اصلی یک محیط ویژه برای کودکان و خردسالان طراحی شده که بی‌نظیر است و قطعا شما را شگفت‌زده خواهد کرد. برخی از رستوران‌های مهم هتل تایتانیک آنتالیا عبارتند از: رستوران اسنک استلا رستوران Hasir A'la Carte رستوران ترکی Pascarella A'la Carte رستوران ایتالیایی رستوران Çapari A'la Carte رستوران غذاهای دریایی قیمت انواع غذا در ترکیه  رستوران های هتل تایتانیک  امکانات رستوران های هتل تایتانیک بیچ لارا کافه‌های معروف هتل تایتانیک بیچ لارا کوردلیا لابی بار کاپریس بار لابی آرمونیا سولاریس بار استخر بار ساحل کافه استخر  یکی از کافه های هتل تایتانیک آنتالیا  کافه هتل تایتانیک لارا در فضای باز  رستوران های متنوع هتل تایتانیک لارا امکانات ویژه هتل برای گردشگران این سبک هتل‌ها که خدماتشان در دسته لوکس قرار می‌گیرد، سعی می‌کنند خدمات کاملی هم برای گردشگران فراهم کنند. در این قسمت خدماتی که هتل تایتانیک لارا به گردشگران به عنوان خدمات خاص گردشگری ارائه می‌کند را برایتان می‌گوییم. خدمات مربوط به امور حمل و نقل برای گردشگران: ترانسفر فرودگاهی خدمات لیموزین خدمات مربوط به امور ورزشی برای گردشگران: درس تنیس زمین چمن نورپردازی شده ورزش‌های آبی مختلف بیلیارد بازی‌های آبی متنوع مدرسه غواصی خدمات رفاهی گردشگران در هتل: خدمات تلفن / فکس مراقبت از کودک / صندلی چرخدار برای معلولین / پرستار بچه کابانا (منطقه ویژه حمام آفتاب در نزدیکی استخر) منطقه ویژه حمام آفتاب در ساحل سالن حرفه‌ای تماشای فوتبال سرویس اتاق خشک شویی پزشک و آمبولانس آرایشگاه اجاره ماشین فروشگاه مرکز کنگره تایتانیک   مکان‌های گردشگری در هتل تایتانیک آنتالیا هتل تایتانیک بیچ لارا با ارائه خدمات برای هر 12 ماه در سال، با کیفیت و تنوع بسیار مناسب و حمایت و ارائه انواع سمینارها، کنگره‌ها و سازمان‌های شرکتی به افراد، گام‌های بزرگی را در ارائه خدمات به میهمانان خود برداشته است. زیرساخت‌ها و سالن‌های ویژه با ارائه پکیج‌های ضیافتی و گردشگری مختلف که با تزیینات خاص و اکسسوری‌های مناسبتی طرح‌ریزی شده، اقدام شایسته‌ای و متفاوتی برای جذب میهمانان است که انتظارات شما را بیشتر برآورده خواهد کرد. همچنین برای تمامی گروه‌ها و سازمان‌ها، اقداماتی برای ارائه سالن کنفرانس بزرگ و مجهز که در سه بخش کلی تقسیم می‌شود و دارای 12 اتاق جلسه با فضاهای مختلف است تعریف شده است. برخی از مکان‌های جذاب دیگر هتل که با هزینه‌های جداگانه ارائه می‌شوند، عبارتند از: کوئینز تاون بار بولینگ شیرینی پزی کاپریس کلوپ زیردریایی استخر روباز و سرپوشیده استخر المپیک استخر روباز و سرپوشیده کودکان حمام ترکی سونا پارک آبی تنیس ویتامین بار سینما  فضای باز هتل تایتانیک لارا بیچ  ساحل هتل تایتانیک آنتالیا سالن مجهز و معروف مدیتیشن BeFine SPA با طراحی دقیق و پرجزئیات سالن مجهز BeFine SPA به یکی از ملزومات اصلی تایتانیک بیچ لارا بدل شده است. اتاق‌های این سالن که هر کدام به‌طور خاص تزئین شده‌اند و در آن‌ها برنامه‌های تمدد اعصاب و پاکسازی پوست و.. با دقت و بیشترین امکانات فراهم شده‌اند، این مکان مناسب کسانی است که می‌خواهند با گزینه‌هایی مختلفی از سرویس‌های خدماتی و بهداشتی آشنا شوند و با عطرهای عجیب و غریبی که بوی ان‌ها سرمستتان خواهد کرد، انرژی مثبتی دریافت کنند. در BeFine SPA، یک اتاق بخار به شکل ستاره، سونا و جکوزی ساخته شده که پوشیده از درختان کاج فنلاندی هستند و با سنگ‌های آتشفشانی گرم می‌شوند، حوضچه آب یخ، استخر سرپوشیده، اتاق استراحت و حمام ترکی نیز در این محیط وجود دارد. فضاهای مخصوص سرگرمی کودکان هتل تایتانیک آنتالیا هیچ‌گونه محدودیتی برای تفریح ​​و ساخت اوقات خوش ندارد. کودکان در هر سنی که باشند با نمایش‌های ویژه‌ای که برای آن‌ها تدارک دیده شده است، محیط‌های مخصوص بازی، مکان جشن تولد و بسیاری از فعالیت‌های دیگر بی‌وقفه لذت خواهند برند. دختران و پسران کوچولو می‌توانند ناهار خود را در منطقه تینی گورمه در بوفه باز، با غذاهایی که برای ذائقه و علاقه کودکان تدارک دیده شده میل کنند و در عین حال لذت ببرند. مراکز ورزشی هتل تایتانیک آنتالیا مرکز ورزشی هتل تایتانیک بیچ لارا به لطف مرکز تناسب اندام مجهزی که دارد، علاوه بر فوتبال، گلف، بسکتبال و والیبال، کاملاً مجهز به تجهیزات ورزشی و جدیدترین فن‌آوری‌های BeFine SPA است و به مهمانان خود فرصت انجام فعالیت‌های ورزشی مختلف را می‌دهد. مرکز ورزشی تایتانیک توسط باشگاه‌های برتر فوتبال، تنیس و شنا در جهان استفاده می‌شود. از نظر زمین فوتبال در هتل تایتانیک بیچ لارا، باید بگوییم که 5 زمین فوتبال حرفه‌ای در آن وجود دارد. تنیس در هتل تایتانیک لارا، یکی دیگر از ورزش‌هایی است که می‌توانید از آن لذت ببرید. 4 زمین تنیس مجهز و کاملاً حرفه‌ای در این زمین وجود دارد. استخر المپیک یکی دیگر از پدیده‌های این هتل است. عمق استخر المپیک 1.250 متر مربعی، 1.80 متر است. عمق استخر نیمه المپیک 1.40 متر است. باشگاه تناسب اندام 320 متر مربعی در تایتانیک بیچ لارا پدیده جذاب بعدی برای دوستداران فیتنس و بدنسازی است. این باشگاه بدنسازی در واقع مجهز به کلیه تجهیزات ورزشی است. سایر فعالیت‌های سرگرم‌کننده در هتل تایتانیک لارا عبارتند از: ورزش‌های آبی و ساحلی فوتبال ساحلی، والیبال ساحلی، واترپلو، تنیس روی میز، بسکتبال، رقص استپ، ایروبیک، ژیمناستیک، تفنگ بادی، مینی فوتبال، تیراندازی با کمان، آموزش رقص، بولینگ، بیلیارد، سینما و کارائوکه.  عکس استخر هتل تایتانیک آنتالیا  بازی های آبی هتل تایتانیک بیچ لارا قیمت هتل تایتانیک آنتالیا قیمت هتل تایتانیک آنتالیا، برای مدت یک شبانه روز در زیر عنوان شده است که می‌تواند باتوجه به شرایط شما کمتر یا بیشتر شود: اتاق دو تخته اتاق دو تخت سینگل: شروع قیمت از 12 میلیون تومان اتاق دونفره یک تخت دبل: شروع قیمت از 12 میلیون تومان اتاق خانوادگی یک تخت دبل و یک تخت سینگل: شروع قیمت از 21 میلیون تومان سوئیت جونیور یک تخت دبل و دو تخت سینگل: شروع قیمت از 23 میلیون تومان البته قیمت‌ها در تور ممکن است با توجه به ایام پرطرفدار و کم‌طرفدار، متفاوت باشد. مثلا تور آنتالیا نوروزی که طرفداران فراوانی دارد، بدون شک قیمت‌ها گران است و حتی ممکن است در چنین هتل معروفی، اگر دیر اقدام کنید، به‌سختی جا پیدا کنید. بنابراین، قیمت هتل تایتانیک آنتالیا، در صفحه تورها به‌روز و جدید موجود است. راه‌های ارتباطی با هتل تایتانیک آنتالیا سایت هتل: titanic.com.tr ایمیل هتل: beachlara@titanic.com.tr تلفن هتل: 902423520202+ فکس هتل: 902423520200+  نمایی از هتل تایتانیک آنتالیا  عکس از هتل تایتانیک لارا آنتالیا کلام آخر هتل تایتانیک لارا یکی از بهترین هتل های آنتالیا محسوب می‌شود و هر ساله میزبان مهمانان بسیاری است. در این متن سعی کردیم شما را با این هتل آشنا کنیم که اگر قصد دارید یک سفر آنتالیا باکیفیت را تجربه کنید، از هتل تایتانیک آنتالیا غافل نشوید. اگر تجربه اقامت در این هتل را دارید، خوشحال می‌شویم از تجربه‌تان برای ما بگویید.   تألیف: تیم نویسندگان لست‌سکند 
https://lastsecond.ir/blog/3065-maldives-things-to-do,راهنمای سفر به رمانتیک‌ترین جزایر جهان!رویایی‌ترین جای جهان کجاست؟ وقتی مقصد‌های رمانتیک حرف می‌زنیم، اولین کشوری که در ذهن شما می‌آید کدام است؟ نمایی از اقیانوس؟ یک شام روی سواحل سفید؟ این بار قرار است به سراغ رمانتیک‌ترین و رویایی‌ترین نقطه زمین برویم؛ یعنی مالدیو! جزایری که با وجود وسعت کمشان، شهرت زیادی دارند. کشور هتل‌ها ریزورت‌ها با آب‌های شفاف و تفریحات به یادماندنی. اگر دوست دارید کشور مالدیو را بهتر بشناسید یا قصد خرید تور مالدیو را دارید، بد نیست پیش از هر چیز، این مطلب از بلاگ لست سکند یعنی راهنمای سفر به مالدیو را مطالعه کنید.  آنچه در ادامه مطلب خواهید خواند  مالدیو کجاست؟ ‏‏‏‏بهترین فصل سفر به مالدیو و آب و هوای آنهزینه‌های سفر در مالدیو  دسترسی به مالدیو ‏‏جاذبه‌های توریستی و فعالیت‌های تفریحی مالدیو ‏‏‏ مسجد سلطان محمد (Masjid Al-Sultan Muhammad Thakurufaanu Al-Auzam)بنای یادبود سونامی (Tsunami Monument)‏غواصی و اسنورکلینگ‏‏‏‏‏‎‏‏‏ ریزورت ها و استراحتگاه‌های مالدیو مالدیو کجاست؟ ‏‏‏‏ مالدیو‎ ‎کشوری است جزیره‌ای در‎ ‎اقیانوس هند‎ ‎واقع در در جنوب غربی هند. پایتختش‎ ‎ماله‎ ‎است و جمعیتی نزدیک به 300 هزار ‏نفر دارد. واحد پول مالدیو‎ ‎روفیه‎ ‎است‎.‎‏ زبان رسمی این کشور‎ ‎دیوهی‎ ‎نام دارد که زبانی هندواروپایی است و تشابه‌هایی با‎ ‎زبان سینهالی‎ ‎قدیم دارد. مردم آن از ‏قوم‎ ‎مالدیوی‎ ‎هستند که تبارشان به مردم‎ ‎سریلانکا‎ ‎و‎ ‎هند (‏‎آمیخته‎ ‎آریایی‎ ‎و‎ ‎دراویدی) می‌رسد و رگه‌هایی از اعراب نیز در میان ‏آن‌ها وجود دارد. بد نیست بدانید هم زبان و هم مردم آن با نام دیوِهی نامیده می‌شوند. دین رسمی این کشور، اسلام است و پیروی از دیگر ادیان در ملأ عام ممنوع و قابل پیگرد قانونی است. مالدیو در سال ۱۹۶۵ از ‏بریتانیا مستقل شد‎.‎ یکی از نکات عجیب در مورد مالدیو این است که بیشتر تصاویری که از این کشور در رسانه‌ها وجود دارد، مربوط به هتل‌هایش است؛ در صورتی که مردم بومی و محلی از قوانین سختگیرانه‌تری پیروی می‌کنند که تشابهی به عکس‌های تبلیغی ندارد و بسیاری از فعالیت‌های مردم خارج از هتل ممنوع است. مالدیو، هم از نظر جمعیت و هم مساحت، کوچک‌ترین کشور قاره آسیا است. زمین‌های این کشور به طور میانگین ۱٫۵ متر از سطح ‏دریا ارتفاع دارند و بنابراین، کم‌ارتفاع‌ترین کشور جهان به‌شمار می‌آید. بلندترین نقطه این کشور تنها ۲٫۴ متر ارتفاع دارد. ماله، ‏پایتخت مالدیو ۱۰۴ هزار نفر جمعیت دارد و به طور سنتی محل اقامت شاه و تاج‌گذاری‌ها بود‎.‎ موقعیت دقیق مالدیو روی نقشه  جایگاه مالدیو روی نقشه  اگر برایتان سوال است که جزایر مالدیو کجاست، بهتر است بدانید که به جز ماله، به عنوان پایتخت این کشور، هفت استان دیگر به شرح زیر دارد: استان ماتی اوتورو: ‎ شامل‎ ‎آب‌سنگ ها الیف،‎ ‎آب‌سنگ ها دالو‎ ‎و‎ ‎آب‌سنگ شاویانی‎.‎ استان اوتورو: ‎شامل‎ ‎آب‌سنگ نونو،‎ ‎آب‌سنگ را،‎ ‎آب‌سنگ با‎ ‎و‎ ‎آب‌سنگ لاویانی‎.‎ استان مدو اوتورو: ‎شامل‎ ‎آب‌سنگ کافو،‎ ‎آب‌سنگ الیفو الیفو،‎ ‎آب‌سنگ الیفو دالو‎ ‎و‎ ‎آب‌سنگ واوو‎.‎ استان مدو: ‎شامل‎ ‎آب‌سنگ میمو،‎ ‎آب‌سنگ فافو‎ ‎و‎ ‎آب‌سنگ دالو‎.‎ استان مدو دکونو:‎ ‎شامل‎ ‎آب‌سنگ تا‎ ‎و‎ ‎آب‌سنگ لامو‎.‎ استان ماتی دکونو: ‎شامل‎ ‎آب‌سنگ گافو الیفو‎ ‎و‎ ‎آب‌سنگ گافو دالو‎.‎ استان دکونو‎:‎ شامل‎ ‎آب‌سنگ گناویانی‎ ‎و‎ ‎شهر آدو‎.‎ ‏‏  نمایی از ماله پایتخت مالدیو بهترین فصل سفر به مالدیو و آب و هوای آن یکی از مهم‌ترین نکاتی که در راهنمای سفر به مالدیو باید به آن اشاره کنیم، آب و هوای مالدیو است. این کشور کوچک، در فاصله کمی از خط استوا قرار دارد، از این رو، وجود رطوبت زیاد در این کشور بسیار طبیعی است. دمای مالدیو به طور میانگین حدود ۳۰ درجه است؛ اما در کنار این دما تأثیر رطوبت را بر گرما نباید از یاد ببرید. بهترین فصل سفر به مالدیو، در بازه زمانی آبان ماه تا اردیبهشت ماه است که از شدت شرجی بودن هوا کاسته می‌شود.  یک روز طوفانی در جزایر مالدیو هزینه‌های سفر در مالدیو  بیشتر مردم پس از پرسیدن این سؤال که مالدیو در کدام کشور است، سؤال بزرگتری را مطرح می‌کنند؛ هزینه‌های سفر چقدر است؟ هرچند که بالاتر درمورد اینکه جزیره مالدیو کجاست و توضیح دادیم؛ اما در این قسمت از راهنمای سفر به مالدیو، به سراغ هزینه‌های سفر می‌رویم. در قدم اول، باید بدانید که اگر می‌خواهید یک تجربه خاص در این کشور داشته باشید، سفر شما به هیچ وجه ارزان قیمت نیست.   آنچه که این سفر را خاص می‌کند، اغلب امکانات خاص هتل‌ها و ریزورت‌هایش است. از طرف دیگر، باید بدانید که مالدیو از جزایر مختلفی تشکیل شده است و اگر بخواهید به سراغ جا‌های دیدنی آن بروید، مجبورید از انواع وسایل حمل‌ونقل نسبتاً لوکس استفاده کنید. اجازه بدهید یک بار قیمت‌ها را به دلار بررسی کنیم: به گفته مسافرانی که پیش از این به مالدیو رفته‌اند، هزینه غذا در یک روز و حمل ونقل محلی هر کدام حداقل ۱۰۰ دلار بوده است. با درنظر گرفتن هزینه یک هتل متوسط و امکانات جانبی، دو نفر برای یک هفته سفر به مالدیو، حداقل ۳۵۰۰ دلار باید هزینه کنند.   یک سؤال دیگر که باید در راهنمای سفر مالدیو به آن پاسخ داد، تعداد روز‌های مناسب برای این سفر است. در حقیقت، نمی‌توان تعداد روز‌های مناسب این سفر را مانند بسیاری از مقصد‌های دیگر بر اساس تعداد جاذبه‌ها و تفریحات حساب کرد. بیش از هرچیز، طول سفر به علایق و فعالیت های مورد نظرتان ارتباط دارد، هرچند به طور معمول مسافران انتخابی بین سه تا پنج روز را دارند.  یک ریزورت خصوصی در مالدیو   دسترسی به مالدیو ‏‏ ‏ پایتخت کشور مالدیو، ماله، دارای یک فرودگاه بین‌المللی است که تقریبا همه پرواز های این کشور از طریق همین فرودگاه انجام می شود، این فرودگاه در یک جزیره با فاصله کمی از ماله است و طبعا شما پس از فرود باید از طریق دیگر وسایل حمل و نقل به ماله یا هر کدام از جزایر مالدیو که مدنظرتان است بروید. اگر به مالدیو روی نقشه نگاه کنید، متوجه می شوید که هند یکی از نزدیک ترین کشورها به آن است و به همین دلیل بسیاری از افراد از طریق هند به مالدیو سفر می کنند. با این توضیحات، تورهای مالدیو از مبدا ایران، فقط به صورت هوایی هستند. قیمت تورهای مالدیو  کشور مالدیو تنها یک فرودگاه دارد جاذبه‌های توریستی و فعالیت‌های تفریحی مالدیو ‏‏‏ یکی دیگر از قسمت‌های مهم راهنمای سفر به مالدیو برای علاقه‌مندان به این کشور، معرفی جا‌های دیدنی مالدیو است، شاید پیش از این زمانی که توضیح می‌دادیم جزیره مالدیو کجاست، تنها در در مورد هتل‌ها و سواحل آن توضیحاتی داده باشیم؛ اما این کشور هم مانند همه مقاصد گردشگری جهان، به واسطه طبیعت و فرهنگ مردمش، صاحب تعدادی جاذبه توریستی است. از طرف دیگر برای تفریح مسافران و گردشگران در این کشور امکانات فراوانی در نظر گرفته شده که در ادامه به آن‌ها خواهیم پرداخت.  مسجد سلطان محمد (Masjid Al-Sultan Muhammad Thakurufaanu Al-Auzam) ‏‏این مسجد زیبا که به نام مسجد جامع ماله نیز شناخته می‌شود، یکی دیگر از جا‌هایی است که توریست‌ها به آن ‏علاقه‌ی فراوانی دارند. این مسجد در مرکز شهر ماله واقع شده است و بزرگترین مسجد مالدیو و ‏همچنین یکی از بزرگترین مساجد جنوب آسیا محسوب می‌شود. ‏یکی از جذاب‌ترین بخش‌های مسجد سلطان محمد گنبد طلاکاری شده آن است که در شرق آسیا شهرت بسیاری پیدا کرده است. موقعیت دقیق مسجد سلطان محمد   ورودی مسجد سلطان محمد   بنای یادبود سونامی (Tsunami Monument) همیشه مکان‌های دیدنی یک کشور مربوط تاریخ و سنت‌های لذت‌بخش نیست و برخی از آن‌ها در دسته گردشگری سیاه قرار می‌گیرند. ما در این بخش از راهنمای سفر به مالدیو به سراغ یکی از آن‌ها رفته‌ایم. بنای یادبودی برای افرادی که در سونامی سال ۲۰۰۴ در مالدیو کشته شده‌اند، بنا شده است که امروز تبدیل به ‏یکی از جاذبه‌های ماله شده است و توریست‌ها می‌توانند از آن دیدن کرده و عکس بگیرند موقعیت دقیق بنای یادبود سونامی  بنای یادبود سونامی مالدیو کاخ ریاست جمهوری مالدیو ‏(Muliaage) Muliaage ‎‏ به عنوان محل اقامت ریاست جمهوری مالدیو شناخته می شود و در قسمت تاریخی شهر ماله در ‏نزدیکی ‏Medhu Ziyaarai ‎‏ واقع شده است. تاریخ ساخت این بنا به سال 1914 باز می‌گردد و ساخت آن در ‏سال 1919 تکمیل شده است. همچنین ‏Medhu Ziyaarai ‎‏ نیز جزئی از ساختمان‏Muliaage ‎‏ است. گرچه ‏امروزه از آن جدا شده است، محل دفن ‏Abul Barakat Yousef Al-Berberi ‎‏ است که به گفته بسیاری، ‏او در سال 1153، اسلام را به این سرزمین آورد. ‏ موقعیت دقیق کاخ ریاست جمهوری مالدیو  بنای یادبود سونامی مالدیو ‏موزه ملی مالدیو ‏دوست‌داران تاریخ و علاقه‌مندان موزه، می‌توانند از این مکان که در یازدهم نوامبر سال 1952 افتتاح شده است، ‏دیدن کنند. این موزه در روز ملی مالدیو افتتاح و به همان نام هم معروف شده است. مهمترین هدف این موزه، حفظ ‏تاریخ مالدیو و گسترش میهن‌پرستی است. ‏‏ساختمان این موزه زمانی کاخ سلطنتی مالدیو بوده است و اگر دوست دارید با تاریخ این کشور کوچک آشنا شوید، این موزه برای شما بهترین مکان است. موقعیت دقیق موزه ملی مالدیو  ورودی موزه ملی مالدیو ‏غواصی و اسنورکلینگ‏‏‏‏‏‎‏ ‏ اهمیت غواصی در مالدیو به قدری زیاد است که حتی نخست‌وزیر این کشور از هیأت دولت خواسته است تا غواصی یاد بگیرند. به ‏دلیل قرار گرفتن این کشور در یکی از بکر‌ترین مکان‌های اقیانوس هند، یکی از بهترین مکان‌ها برای تفریحات آبی و زیر آبی، ‏جزایر زیبای این کشور است. صخره‌های مرجانی، آب‌های شفافی که در آن می‌توانید سایه خود را بر کف اقیانوس ببینید، مالدیو را به یکی از بهترین جا‌ها برای غواصی تبدیل کرده است.  غواصی در آب های مالدیو  ‏‏ ریزورت ها و استراحتگاه‌های مالدیو هرچه هم که در این کشور طبیعت جذاب و جاهای دیدنی وجود داشته باشد، بازهم باید اعتراف کرد که افراد نه برای دیدن این جاذبه ها بلکه بیشتر به خاطر سر زدن به لوکس‌ترین هتل‌ها ریزورت‌های مالدیو به سراغ آن می روند. حتی شاید دلیل خواندن راهنمای سفر به مالدیو هم همین باشد. متاسفانه تعداد این مجموعه‌ها و امکاناتشان زیاد است و نمی‌توان به صورت دقیق به هر کدام از آن‌ها پرداخت. بنابراین ما در این قسمت، سعی می‌کنیم تا به سراغ برخی اطلاعات مهم‌تر برویم. شاید خاص‌ترین هتل‌ها و ریزورت‌ها را در مالدیو بیابید، جایی که وقتی از هواپیما در فرودگاه پیاده می‌شوید، برای رفتن به این ریزورت‌ها که هر کدام در جزیره مخصوص قرار دارند، باید از طریق قایق‌های تندرو ‏یا هواپیماهای آبی اقدام کنید. معمولا این ریزورت‌ها به صورت اختصاصی در بهترین جزایر مالدیو به صورت جداگانه و با فاصله از ‏هم قرار دارند و اکثرا 4 ستاره یا 5 ستاره هستند که بسته به نوع خدمات و فاصله و نوع حمل و نقل، هزینه‌ای ‏جداگانه از شما دریافت می‌کنند. ‏ ‏ باید بدانید که همه اقامتگاه‌های مالدیو شرایط بالا را ندارد و بسته به میزان هزینه‌ای که می‌کنید، این امکانات متفاوت است. شما می توانید در سفر به مالدیو، به سراغ هتل‌های شهر ماله هم بروید که هر چند به شما ویلاهایی با منظره اقیانوس را ارائه نمی‌دهند، اما امکانات رفاهی کاملی را در اختیار شما می‌گذارند.   یک جزیره متعلق به هتل در مالدیو سخن آخر  در راهنمای سفر به مالدیو، تلاش کردیم تا اطلاعات کلی از این کشور را برای کسانی که دوست دارند به زودی یا حتی در آینده به مالدیو سفر کنند، گردآوری کنیم. نکته مهم و قابل توجه در خصوص سفر به مالدیو این است که به دلیل تنوع خدمات اقامتگاه‌ها نمی‌توان به یک تجربه مشترک در سفر رسید هر شخص بنا به انتخابی که خواهد داشت می‌تواند یک خاطره یا تجربه کاملاً متفاوت برسد. این تفاوت‌ها را شما هم می‌توانید در سفرنامه‌های مالدیو ببینید.   اما آنچه که مسلم است سفر به کشور‌های جنوب شرق آسیا برای همه می‌تواند یک خاطره خاص و دوست داشتنی باشد و کمتر کسی پس از گشت و‌گذار در این کشور‌ها از سفر خود ابراز پشیمانی کرده است، حالا اما نوبت شماست آیا شما هم دوست دارید به این جزایر رمانتیک و دیدنی سر بزنید؟   تألیف: تیم نویسندگان لست سکند
https://lastsecond.ir/blog/9829-travel-to-iranian-islands,جزایر ایران در خلیج فارس، خشکی های کوچک اما ارزشمند!جزایر ایران در خلیج فارس تعدادشان کم نیست، اغلب ما زمانی که نام خلیج فارس و جزایرش را می‌شنویم، نهایتاً نام سه یا چهار جزیره در ذهنمان نقش می‌بندد، اما آیا خلیج فارس با این قدمت و وسعت، تنها همین تعداد جزیره را دارد؟ آیا همه جزایر ایران در خلیج فارس، مسکونی و مانند هرمز یا قشم پذیرای گردشگران هستند؟   ایران صاحب بیش از ۴۰ جزیره در خلیج فارس است. این جزایر در محدوده سه استان، خوزستان، بوشهر و هرمزگان قرار گرفته‌اند و برخی از آن‌ها به قدری بزرگ و دارای امکاناتند که تبدیل به شهری قابل توجه شده‌اند، مانند و قشم و کیش.  احتمالاً، همه ما به خوبی می‌دانیم که تور کیش سال هاست جزو خرید‌های پر رونق مردم ایران به شمار می‌رود. اما همه جزایر خلیج فارس، این سرنوشت را ندارد، برخی از آن‌ها با وجود جذابیت‌هایی که دارند، به دلایل تجاری یا امنیتی، قابل سکونت نیستند. برخی دیگر هم آنقدر وسعت کمی دارند، عملاً زندگی در آن ممکن نیست.   این بار در این مطلب از مجله لست سکند، قصد داریم با تعدادی از این جزایر که چه از نظر وسعت و چه از نظر گردشگری از اهمیت بالاتری برخوردارند، آشنا شویم، اگر شما هم علاقه دارید بیشتر در مورد جزایر ایرانی خلیج فارس بدانید، این مطلب را از دست ندهید.  آنچه در ادامه مطلب خواهید خواند  خلیج فارس و جزایری که به ایران معنا داده‌اند! جزایر ایران در محدوده هرمزگانجزیره لاوان  جزیره لارک جزیره سیری (راز) جزیره هندورابی جزیره شیدور یا مارو جزیره ابوموسیجزایر  تنب بزرگ و تنب کوچکجزایر ایرانی خلیج فارس در محدوده بوشهر جزیره خارکجزیره شیف جزیره میرمهناجزیره نخیلو جزیره فارسی جزایر ایران در خلیج فارس در محدوده خوزستانجزیره قبر ناخداجزیره دارا  خلیج فارس و جزایری که به ایران معنا داده‌اند!  درمورد خلیج فارس و اهمیت نام آن در این سال‌ها کم نشنیده‌ایم. این خلیج و جزایری که بخشی از کشور ما را تشکیل می‌دهند، هر کدام به دلایلی از اهمیت برخوردارند. گاهی این دلایل ژئوپلتیکی هستند و گاهی هم مربوط به تاریخ و فرهنگ ایران می‌شوند. شاید دانستن این نکته خالی از لطف نباشد که با وجود مرز‌بندی‌های مشخص تاریخی بر سر تعدادی از این جزایر، بحث‌هایی بوده است؛ برای مثال، مناقشه‌ای که بر سر جزایر سه‌گانه ایرانی یعنی ابوموسی، تنب بزرگ و تنب کوچک بوده، در طی تاریخ بار‌ها تکرار شده است؛ اما به گواه نقشه‌ها و توافقات تاریخی، هر سه جزیره به طول کامل به ایران تعلق دارند.  در هر صورت، خلیج فارس و جزیره های ایران در خلیج فارس، امروز برای ما تبدیل به بخش ویژه‌ای از ایران شده است؛ جایی با فرهنگی اصیل، طبیعتی عجیب و نقش پررنگ سیاست به واسطه ارثیه اجدادیمان از میلیون‌ها سال پیش، یعنی نفت! شاید هم به خاطر همه این ویژگی‌های خلیج فارس بد نباشد آن را بیشتر بشناسیم.    خلیج فارس در نقشه بطلمیموس، تصویر از سایت مطالعات خلیج فارس جزایر ایران در خلیج فارس چند تا است؟  یکی از مهمترین سولات درمورد جزایر ایرانی خلیج فارس، درباره تعداد این جزیره‌ها است، گروهی از این جزایر، به واسطه شهرتشان شناخته شده اند، اما باید بدانید که تعداد جزایر ایران در خلیج فارس، حداقل به 45 عدد می‌رسد! بیاید دقیق‌تر به ماجرا نگاه کنیم، آیا همه ایران جزایر مربوط به یک منطقه هستند؟ قطعا خیر، منطقه خلیج فارس در سه استان مختلف از ایران قرار دارد: خوزستان، بوشهر و هرمزگان، اما اغلب جزایر مشهور در محدوده استان هرمزگان قرار گرفته‌اند.  نکته دیگری که در مورد تعداد جزایر ایران در خلیج فارس لازم است بدانیم، این است که این همه این جزایر همان‌طور که پیش از این گفته شد، مسکونی نیستند یا به دلایل امنیتی و همین‌طور اهمیتی که در حوزه صنعت دارند، امکان ورود بدون مجوز افراد در آن وجود ندارد.   نمایی از جزیره سیری یکی از جزایر غیر مسکونی خلیج‌فارس جزایر ایران در محدوده هرمزگان  برای معرفی بهتر جزایر ایران در خلیج فارس به سراغ سه استان در حاشیه همین خلیج رفته‌ایم و همان‌طور که بالاتر گفتیم، تعدادی از مهمترین جزایر خلیج فارس و البته مسکونی، مربوط به استان هرمزگان هستند. به همین دلیل در قدم اول، ما هم به سراغ جزایر این استان رفته‌ایم. هرچند در این بخش، ابتدا به سراغ جزایری که وسعت بیشتری دارند و دارای جاذبه‌های توریستی بیشتری هستند، می‌رویم و در ادامه، نوبت به برخی از جزایر غیر مسکونی می‌رسد.   جزایر ایرانی خلیج فارس و جاذبه های عجیبشان  جزیره لاوان  سومین جزیره ایران از نظر وسعت در خلیج فارس لاوان است. جزیره‌ای که شاید شما کمتر نامش را شنیده باشید؛ اما اهمیت زیادی در حوزه اقتصادی دارد. این جزیره حدود ۲ هزار نفر جمعیت دارد که بیشترشان در گذشته به صید مروارید مشغول بوده‌اند، اما امروز یا به ماهی‌گیری روی آورده‌اند یا با توجه به وجود منابع عظیم نفتی ایران، در خلیج فارس و اینکه حدود ۵۰ درصد جزیره در اختیار شرکت نفت است، به استخدام این شرکت درآمده‌اند. لاوان یکی از مکان‌هایی است که لاکپشت‌های پوزه عقابی برای تخم‌گذاری انتخاب می‌کنند و همین مطلب به اهمیت این جزیره افزوده است.  وسعت جزیره لاوان 81 کیلومتر مربع دسترسی به جزیره لاوان: به صورت هوایی (فرودگاه عسلویه و فرودگاه جزیره‌ای لاوان) و به صورت دریایی ( اسکله‌ بندر مقام) امکانات اقامتی جزیره لاوان: هتل  فاصله جزیره لاوان از نزدیک‌ترین بندر: 20 کیلومتر  موقعیت دقیق جزیره لاوان  نمایی از ساحل جزیره لاوان  جزیره لارک یکی از جزایر بکر خلیج فارس، جزیره لارک است که این روزها در آن بوم گردی‌های متعددی راه افتاده و گردشگران برای رفتن به لارک می‌توانند بلیت شناور را از بندرعباس بخرند و وقتی شناور مسافرانش را در قشم پیاده کرد، سوار بر شناور بمانند تا به لارک برسند. سعی کنید در فصل زمستان به لارک بروید؛ چون دمای هوا در فصل‌های دیگر سال بسیار گرم و شرجی است. وسعت جزیره لارک: 48 کیلومتر مربع دسترسی به جزیره لارک: به صورت هوایی از طریق فرودگاه قشم و به صورت دریایی (اسکله حقانی بندر عباس) امکانات اقامتی جزیره لارک: اقامتگاه بومگردی فاصله جزیره لارک از نزدیک ترین بندر: 16 کیلومتر موقعیت دقیق جزیره لارک  نمایی از سواحل لارک  جزیره سیری (راز) یکی دیگر از جزایر ایران در خلیج فارس، جزیره سیری است که در اصل جزیره راز نام داشته و عرب‌ها به آن سری می‌گفتند و اروپایی‌ها هم آن را سیری می‌نامیدند. به همین دلیل، الان دیگر نام ایرانی آن از یاد‌ها رفته و همان سیری در ذهن باقی مانده است. برخی از رسانه‌ها نوشته‌اند که در این جزیره، هیچ خانمی نمی‌تواند برود؛ در حالی که این طور نیست. دلیل چنین گفته‌ای این است که جزیره سیری یکی از بخش‌های شهرستان ابوموسی است و شرکت‌های نفت در آنجا مستقر هستند، به همین دلیل بومیان کمتری دارد و چون آب و هوای گرم و شرجی دارد، بیشتر مرد‌ها در این محیط کار می‌کنند. اما این طور هم نیست که ورود زنان به جزیره ممنوع باشد. برای بازدید از جزیره شما نیاز به مجوز فرمانداری دارید و در این صورت بدون توجه به جنسیت در مدت یک روز می‌توانید تمام جزیره را ببینید. جزیره سیری الان آهو‌های جبیر زیادی دارد اما زمانی حیوانات بیشتری مثل طوطی داشت که دیگر اینجا زندگی نمی‌کنند. ولی از آنجا که زندگی بومی در اینجا زیاد رونق ندارد، سواحل بسیار بکر و زیبایی دارد. تعدادی نخل هم در این جزیره مسطح پیدا می‌شود که اگرچه خرما می‌دهد اما همانجا مصرف می‌شود. وسعت جزیره سیری: 17 کیلومتر مربع دسترسی به جزیره سیری: به صورت هوایی از طریق فرودگاه سیری به صورت دریایی از جزیره ابوموسی یا بندر لنگه امکانات اقامتی جزیره سیری: مهمانسرا فاصله جزیره سیری از نزدیک ترین بندر: فاصله از بندر لنگه 89 موقعیت دقیق جزیره سیری  آب های زلال جزیره سیری  جزیره هندورابی یکی دیگر از جزایر ایران در خلیج فارس، هندورابی است که دولت‌های مختلفی در سال‌های اخیر تلاش کردند تا این جزیره نزدیک به کیش، بتواند مقصد گردشگری شود، به همین دلیل در آن اقامتگاه و فرودگاه ساختند. چندین تور گردشگری نیز برای آن برگزار شد، ولی فعلاً برای سفر به هندورابی باید بتوانید قایق پیدا کنید در غیر این صورت تورهای گردشگری به آن‌جا مسافر نمی‌برند. این جزیره هم ساکنان بومی کمی دارد اما مانند جزیره مارو یا شیدور پر از مار است. وسعت جزیره هندورابی: 22 کیلومتر مربع دسترسی به جزیره هندورابی: به صورت دریایی از طریق کیش و هوایی(فرودگاه هندورابی) امکانات اقامتی جزیره هندورابی: بومگردی فاصله جزیره هندورابی از نزدیک ترین بندر: فاصله از کیش 23 کیلومتر موقعیت دقیق جزیره هندورابی  عکس هوایی از هندورابی  جزیره شیدور یا مارو این جزیره را به دلیل فراوانی مارها، مارو هم می‌نامند. با این حال، می‌توانید هر وقت بخواهید به جز فصل گرما تابستان،  به این مورد از جزایر ایران در خلیج فارس بروید و ماهیگیری کنید. اما یادتان باشد که در فصل تخم‌ریزی لاکپشت‌ها نروید؛ چون اینجا محل اصلی تخم‌ریزی لاکپشت‌هایی است که بکر بودن جزیره برایشان اهمیت زیادی دارد. وسعت جزیره شیدور: 98 هکتار دسترسی به جزیره شیدور: به صورت دریایی از طریق فرودگاه لاوان و به صورت دریایی از طریق بندر مقام  امکانات اقامتی جزیره شیدور: جزیره غیر مسکونی است فاصله جزیره شیدور از نزدیک ترین بندر: فاصله از بندر مقام 19 کیلومتر موقعیت دقیق جزیره شیدور  لاکپشت های پوزه عقابی مهم‌ترین ساکنان جزیره شیدور  جزیره ابوموسی جزیره ابوموسی یکی دیگر از جزایر خلیج فارس است که جزء شهرستان‌های استان هرمزگان به شمار می‌آید و از شهر لنگه با شناور و از شهر بندرعباس با پرواز به آن راه دارد. سال‌های سال است که ایرانی‌ها در آن زندگی می‌کنند و با اینکه تنها ۱۲ کیلومتر است، اما با ساحل بسیار بکرش میزبان همه اقوام ایرانی است. این جزیره تا چند سال پیش امکان حضور گردشگران غیر از ساکنان را نداشت، اما امروز کافی است با فرمانداری ابوموسی هماهنگی صورت بگیرد.این جزیره ایرانی خلیج فارس به علاوه تنب بزرگ و کوچک جزایر سه‌گانه خلیج فارس را تشکیل می‌دهند که در طی سال‌ها برخی از کشور‌های حاشیه خلیج فارس ادعای مالکیت درباره آن را مطرح کرده‌اند، اما با استناد به تاریخ، مدارک موجود همیشه مشخص شده است که این جزایر جزو مرز‌های ایران بوده‌اند. وسعت جزیره ابوموسی: 12 کیلومتر دسترسی به جزیره ابوموسی: به صورت دریاری از طریق بندر لنگه امکانات اقامتی جزیره ابوموسی: با توجه به محدودیت های این جزیره اقامتگاه های رسمی پیدا نمی‌شوند. فاصله جزیره ابوموسی از نزدیک ترین بندر: فاصله از بندر لنگه 75 کیلومتر موقعیت دقیق جزیره ابوموسی  ساحل جزیره ابوموسی جزایر  تنب بزرگ و تنب کوچک از مهمترین جزایر خلیج فارس که اغلب در اخبار نام آن را می شنویم، تنب بزرگ و همین‌طور تنب کوچک است. فاصله تنب بزرگ با جزیره تا جزیره رأس الخیمه در امارات ۸۲ کیلومتر است و همین مطلب باعث بروز برخی مسائل و ادعای مالکیت از طرف کشور امارات شده است. اما تا امروز این دو جزیره ایران در خلیج فارس هم مانند ابوموسی مشخص شده که در مرزهای ایران قرار دارند.  این جزیره گرد، شنی و خشک است و تپه‌هایی دارد که بلندترین آن ۵۳ متر ارتفاع دارد. بخش جنوبی جزیره که هموارتر است، مناسب‌ترین مکان برای لنگرگاه به شمار می‌آید. در این بخش از جزیره، گیاهان صحرایی می‌روید که برای دام مناسب است. در بخشی از این جزیره، مردم زندگی می‌کنند و بخشی دیگر نیز، نیروهای نظامی مستقر هستند. جزیره تنب کوچک هم که به معنی تپه کوچک است، تنها دو و نیم کیلومتر مساحت دارد و یک جزیره مثلثی شکل است که نزدیک‌ترین بندر ایرانی به بندر خمیر و لنگه محسوب می‌شود. استحکامات نظامی بیشترین تجهیزات و بخش‌های مربوط به تنب کوچک است، بنابراین امکان زندگی در این جزیره خیلی کوچک ایرانی وجود ندارد و نمی‌توان گفت که یک منطقه گردشگری محسوب می‌شود. وسعت جزیره تنب بزرگ: 91 کیلومتر وسعت جزیره تنب کوچک: 2 کیلومتر دسترسی به جزیره تنب بزرگ و کوچک: به صورت دریاری از طریق بندر لنگه امکانات اقامتی جزیره تنب بزرگ و کوچک: با توجه به محدودیت های این جزیره اقامتگاه های رسمی پیدا نمی‌شوند. فاصله جزیره تنب بزرگ از نزدیک ترین بندر: فاصله از بندر لنگه 50 کیلومتر موقعیت دقیق تنب بزرگ  عکس هوایی از تنب بزرگ جزایر ایرانی خلیج فارس در محدوده بوشهر  تعداد جزایر ایران در خلیج فارس در محدوده استان بوشهر زیاد است؛ اما به دلیل وسعت کمتر جزیره ها در این منطقه، بسیاری از آن‌ها شناخته شده نیستند. از طرف دیگر، این نکته را هم باید در نظر گرفت که بسیاری از این جزایر قابل سکونت نیستند و تنها از منظر دفاعی استفاده می‌شوند یا اینکه در جهت پیشبرد کارهای مربوط به پالایشگاه‌ها و دیگر صنایع حوزه خلیج فارس به کار می‌روند. در ادامه، به سراغ این جزایر ایرانی خلیج فارس می رویم. جزیره خارک تا همین چند وقت پیش، برای رفتن به جزیره خارک یا خارگ هم باید با فرمانداری هماهنگ می‌شد؛ اما امروز دیگر رفتن به این جزیره هم آسان‌تر شده است و می‌توان گفت یک جزیره بکر ایرانی دیگر در خلیج فارس داریم که ساکنان محلی زیادی دارد با فرهنگی جذاب. این مورد از مهمترین جزایر خلیج فارس از توابع شهرستان بوشهر است و هشت هزار نفر دارد، هر چند که در کنارش شرکت‌های نفتی بزرگی مانند پتروشیمی و شرکت پایانه‌های نفتی مستقر هستند. جلال آل احمد در کتابش این جزیره را «درّ یتیم خلیج فارس» نامیده است. آب و هوای گرم آن به خصوص در تابستان که با هوای شرجی و رطوبت همراه می‌شود، نباید مانع بازدید از این جزیره بی‌نظیر شوند؛ چون بسیاری از افراد ماهیگیری و دیدن فیتوپلانکتون‌های ساحلش را به گرمای آن ترجیح می‌دهند؛ به خصوص اگر تصمیم بگیرید شب‌ها به ساحل بروید، می‌توانید رد آبی فیتوپلانکتون‌ها را آب‌های کم‌عمق ساحل خارک ببینید. وسعت جزیره خارک: 20 کیلومتر دسترسی به جزیره خارک: به صورت دریاری از طریق بندر لنگه امکانات اقامتی جزیره خارک: با توجه به محدودیت های این جزیره اقامتگاه های رسمی پیدا نمی‌شوند. فاصله جزیره خارک از نزدیک ترین بندر: فاصله از بندر گناوه 35 کیلومتر موقعیت دقیق جزیره خارک روی نقشه   عکس هوایی از جزیره خارک  جزیره شیف  یکی از جزایر ماسه‌ای جذاب بوشهر، جزیره شیف است. این جزیره و ساکنان عرب زبانش در 6 کیلومتری شمال بندر بوشهر قرار دارند. جزیره شیف، تعداد زیادی جاذبه طبیعی ندارد؛ اما سال‌های سال است که ساکنان آن با ماهی‌گیری روزگار می‌گذارند و حتی شاید بتوان گفت که ماهی‌گیری و صیادی یک جاذبه تمام عیار برای جزیره شیف باشد. این مورد از جزایر ایران در خلیج فارس حدود 4000 نفر جمعیت دارد. وسعت جزیره شیف: 14 کیلومتر دسترسی به جزیره شیف: به صورت دریاری از طریق بندر بوشهر امکانات اقامتی جزیره شیف: بومگردی فاصله جزیره شیف از نزدیک ترین بندر: فاصله از بندر بوشهر 12 کیلومتر موقعیت دقیق جزیره شیف  قایق های ماهیگیری جزیره شیف جزیره میرمهنا از دیگر جزایر ایرانی خلیج فارس که مسکونی نیستند، می‌توان به جزیره میرمهنا اشاره کرد که جزو شهرستان بوشهر است و انگور و انجیر معروفی دارد و درخت کُنار بزرگش، نماد این جزیره شده است. این جزیره به نام یکی از سرداران محلی ایران به نام «میرمهنا» نامگذاری شده که برای تصرف نشدن جزایر جنوب ایران به دست اروپاییان، مبارزه کرد. قرار بود این جزیره هم جزو جزایر گردشگری باشد؛ اما در حال حاضر این کار انجام نشده است! وسعت جزیره میرمهنا: مشخص نشده دسترسی به جزیره میرمهنا: به صورت دریاری از طریق بندر لنگه امکانات اقامتی جزیره میرمهنا: جزیره غیر مسکونی موقعیت دقیق جزیره میرمهنا  غروب از جزیره میرمهنا جزیره نخیلو جزیره نخیلو هم از جزایر غیرمسکونی خلیج فارس و جزو توابع استان بوشهر است که در فاصله کمی از جزیه ام‌الکرم قرار دارد و 60 هکتار مساحتش در اختیار پرستوهای دریایی و کاکلی‌های بزرگ و کوچک و نوعی خرچنگ‌خوار و چکاوک است. این جزیره، یکی از نادرترین جزایر خاورمیانه در زمینه زادآوری پرنده‌های مهاجر دریایی است و می‌توان از شهرستان دیر بوشهر یک قایق کرایه کرد و آن را یک روزه دید ولی امکان اقامت ندارد. چون با اقامت گردشگران، دیگر لاکپشت‌ها آنجا نمی‌توانند تخم‌گذاری کنند و محیط‌زیست هم این اجازه را به گردشگران نمی دهد. وسعت جزیره نخیلو: 60 هکتار دسترسی به جزیره نخیلو: به صورت دریاری از بندر دیر امکانات اقامتی جزیره نخیلو: جزیره غیر مسکونی موقعیت دقیق جزیره نخیلو  پرندگان مهاجر در جزیره نخیلو  جزیره فارسی جزیره فارس،ی آخرین جزیره ایرانی خلیج فارس است در واقع این جزیره تنها نقطهٔ برون مرزی و دورترین نقطهٔ جغرافیایی ایران محسوب می‌شود. جزیره این جزیره کوچک در حوزه گردشگری چندان مهم نباشد، اما یکی از استراتژیک‌ترین نقاط ایران است. جزیره فارسی در مجاورت ذخایر بزرگ نفت و گاز قرار گرفته و از طرف دیگر، موقعیت جغرافیایی آن به لحاظ امنیتی، اهمیت خاصی برای ما دارد و نقش مهمی را در کنترل عبور کشتی ها نفت کش را در خلیج فارس بر عهده دارد. وسعت جزیره فارسی: 7 کیلومتر دسترسی به جزیره فارسی: به صورت دریایی از بندر بوشهر امکانات اقامتی جزیره فارسی: جزیره غیر مسکونی موقعیت دقیق جزیره فارسی در خلیج فارس  جزیره فارسی دورترین نقطه خلیج فارس  جزایر ایران در خلیج فارس در محدوده خوزستان آخرین استانی که به جزایر آن در خلیج فارس می پردازیم، استان خوزستان است، شاید اصلا برای شما عجیب باشد که بدانید در محدوده این استان هم در آب های خلیج فارس جزیره وجود دارد. هرچند که این جزایر در مقابل جزایر مربوط به استان هرمزگان و بوشهر بسیار کوچک است و برای پیدا کردن بعضی از آن‌ها روی نقشه حتی ممکن است به زحمت بیفتید، اما بد نیست بدانید بعضی از همین جزایر از نظر محیط زیستی و جایگاه جغرافیایی بسیار ارزشمند هستند در ادامه به سراغ تعدادی از جزایر ایرانی در خلیج فارس در محدوده استان خوزستان می رویم. جزیره قبر ناخدا این جزیره ایران در خلیج فارس مثل مارو بکر است، چرا که محل تخم ریزی پرستوهای دریایی است؛ اما جدا از اهمیت آن به عنوان زیستگاه پرستوهای مهاجر، باید به یک سوال پاسخ دهیم، چرا به این جزیره قبر ناخدا می‌گویند؟ طبق افسانه‌های محلی، ناخدایی از این جا رد میشده و دخترش مریض شد و همان جا دفنش کرده‌اند؛ بنابراین اینجا را به نام قبر ناخدا می‌نامند. اما در واقع دخترش دفن بوده است. این جزیره به تازگی در فهرست میراث طبیعی ایران ثبت شده. از آنجایی که قبر ناخدا آب شیرین ندارد، کسی در آن زندگی نمی کند. وسعت جزیره قبر ناخدا: 5 کیلومتر دسترسی به جزیره قبر ناخدا: به صورت دریایی از بندر امام خمینی امکانات اقامتی جزیره قبر ناخدا: جزیره غیر مسکونی موقعیت دقیق قبر ناخدا  عکس از قبر ناخدا جزیره دارا  جزیره دارا در دهانه خور موسی هم مانند قبر ناخدا یکی از جاهایی است که پرستوهای دریایی در آن تخم گذاری می‌کنند. این جزیره در نزدیکی بندر مشهور ماهشهر قرار دارد و امروز از آن به عنوان یکی از پارک های ملی دریایی یاد می کنند. وسعت جزیره دارا: 145 هکتار دسترسی به جزیره دارا: به صورت دریایی از بندر امام خمینی امکانات اقامتی جزیره دارا: جزیره غیر مسکونی موقعیت دقیق جزیره دارا   پرندگان مهاجر در جزیره دارا سخن آخر  در این مطلب، تلاش کردیم تا بیشتر به سراغ جزیره هایی برویم که شاید برای عموم مردم ناشناس باشند؛ اما هر کدام در جایگاه خود ویژه و خاص هستند. هرچند که هنوز بسیاری از این جزیره های ایرانی خلیج فارس شرایط حضور گردشگران را ندارد، اما باید امیدوار باشیم که در آینده‌ای نه چندان دور، بسیاری از این جزیره‌ها مراکز گردشگری جنوب ایران تبدیل شوند. اگر شما پیش از این به جنوب ایران سفر کرده‌اید و درمورد جزایرش اطلاع داری،د وقت آن رسیده تا سفرنامه خود را در بخش سفرنامه های هرمزگان اضافه کنید. راستی به نظر شما کدام یک از جزایر ایران در خلیج فارس دیدنی‌تر است؟    تألیف: تیم نویسندگان لست سکند
https://lastsecond.ir/blog/10387-clothes-price-in-van,چقدر پول برای خرید لباس از وان ببریم؟شهر وان به دلیل نزدیک بودن به مرزهای کشورمان، یکی از شناخته‌‌شده‌ترین مقاصد میان ایرانیان محسوب می‌شود. علاوه بر این، با افزایش قیمت تورهای خارجی در این سال‌ها، تور وان به عنوان یکی از مقاصد ارزان سفر ایرانیان مورد توجه قرار گرفته؛ به طوری‌که با قدم زدن در کوچه خیابان‌های این شهر، مواجه شدن با یک هموطن امری بدیهی است.  با توجه به قیمت لباس در وان؛ یکی از دلایل افزایش سفر به این شهر، امکان خریدی مقرون‌به‌صرفه و با کیفیت است. همان‌طور که می‌دانید، ترکیه یکی از مهمترین تولیدکنندگان لباس در جهان محسوب می‌شود؛ در نتیجه برندهای ترک، لباس‌های باکیفیت و مطابق با مد روز را به فروش می‌رسانند. بسیاری از برندهای بین‌المللی نیز در این کشور شعبه دارند. با توجه به این موارد، خرید از وان می‌تواند برای مسافران یک تجربه عالی را رقم بزند، بماند که این شهر یکی از مقاصد اصلی فروشندگان لباس در ایران نیز به شمار می‌آید. با توجه به تغییر نرخ ارز و همچنین وجود تورم در کشور ترکیه، اعلام یک بازه ثابت برای قیمت لباس در وان امکان‌پذیر نیست، اما ما در این مقاله از بلاگ لست سکند قصد داریم شما را در جریان بازه‌های تقریبی قیمت لباس در وان ترکیه قرار دهیم تا با توجه به آن، بودجه‌ای را برای خرید لباس در وان در نظر بگیرید.   آنچه در ادامه مطلب خواهید خواند  در وان از کجا خرید کنیم؟چه زمان‌هایی قیمت پوشاک در وان مناسب‌‍تر است؟چه برندهای در وان ترکیه شعبه دارند؟ قیمت لباس زنانه در وانقیمت تاپ زنانه در وانقیمت تونیک و تی‌شرت زنانه در وانقیمت شلوار جین زنانه در وانقیمت کفش زنانه در وانقیمت کیف زنانه در وانقیمت لباس مردانه در وانقیمت پیراهن مردانه در وانقیمت تی‌شرت مردانه در وانقیمت شلوار لی مردانه در وانقیمت کفش مردانه در وانقیمت کاپشن مردانه در وان در وان از کجا خرید کنیم؟ در سفر به وان باید این موضوع مهم را در نظر داشته باشید که خرید از هر نقطه این شهر، تجربه‌ای متفاوت را در اختیار شما قرار خواهد داد. اینکه تصمیم بگیرید از مراکز مدرن خرید در وان و برندهای مطرحی که در این مراکز حضور دارند، خرید خود را انجام دهید یا از بازارهای محلی و مغازه‌های کمتر شناخته شده، در قیمت تمام شده اجناسی که می‌خرید تفاوت زیادی ایجاد می‌کند. قیمت لباس در وان ترکیه در خیابان‌ها و بازارهای عمده‌فروشی آن بسیار اقتصادی‌تر از سایر مراکز خرید است. هرچند بسیاری از گردشگرانی که صرفا برای گشت‌و‌گذار به این شهر مراجعه می‌کنند، خرید از مراکز خرید اصلی و خیابان‌های مهم را ترجیح می‌دهند، ولی با کمی جستجو و کنکاش در بازارهای محلی این شهر، به اجناس خوبی دسترسی پیدا می‌کنید که قیمت‌های باور نکردنیشان شما را شوکه می‌کند. پس اگر به قصد خرید لباس به وان سفر می‌کنید، تصمیم درستی گرفته‌اید. قیمت تورهای وان ترکیه  نمونه‌ای از بازارهای خیابانی در وان چه زمان‌هایی قیمت پوشاک در وان مناسب‌‍تر است؟ به طور کلی، قیمت لباس در وان ترکیه نسبت به استانبول ارزان‌تر است؛ مثلا شروع حدودی قیمت شلوار مردانه، از 100 لیر، شلوار زنانه از 80 لیر، کفش مردانه از 100 لیر، کاپشن مردانه 250 لیر، کفش زنانه از 100 لیر، پیراهن مردانه از 70 لیر و کیف زنانه از 70 لیر است. در ادامه متن، قیمت انواع لباس و پوشاک در وان را با هم بررسی می‌کنیم. بسیاری ترجیح می‌دهند با تنظیم تاریخ سفرشان، سری به حراجی‌ های وان بزنند و خریدی ارزان‌تر را تجربه کنند. این حراجی‌ها معمولا در زمان‌های مشخصی برگزار می‌شوند و به صورت سراسری، اجناس اکثر فروشگاه‌های موجود در این شهر را شامل تخفیف‌های قابل توجهی می‌کنند. این فستیوال‌های خرید یا فصلی هستند و در پایان هر فصل برگزار می‌شوند یا به صورت مناسبتی هستند و در تاریخ‌های خاصی مانند اعیاد و روزهای مهم در تقویم ترکیه اتفاق میفتند. بنابراین، قیمت لباس در وان ترکیه به زمان سفر شما هم بستگی دارد. چه برندهای در وان ترکیه شعبه دارند؟  وان، شهری بزرگ در شرق ترکیه محسوب می‌شود، ولی زندگی مردمانش بسیار ساده و معمولی است. اکثر مراکز خرید مهم در این شهر، اطراف خیابان‌های اصلی آن مانند خیابان جمهوریت قرار دارند. با اینکه بازار خرید در وان بسیار داغ است، اما تعدادی از برندهای پرطرفدار در این شهر دیده نمی‌شوند؛ مانند زارا که در اکثر شهرهای مهم مانند استانبول شعبه دارند. اما، برندهای بین‌المللی مشابه و همچنین برندهای داخلی ترک را می‌توان در مراکز خرید اصلی وان یافت. فروشگاه‌های معتبر و معروف مانند LC WAIKIKI ،Koton، Defacto ،AVVA ،U.S Polo ،Colin's ،İpekyol ،Mavi ،Boyner ،FLO ،adidas در این شهر شعبه دارند و گردشگران می‌توانند کالاهای باکیفیت و به‌روز را از این مراکز بخرند.   شعبه ال سی وایکیکی در مرکز خرید وان قیمت لباس زنانه در وان لباس زنانه، یکی از گزینه‌هایی است که تنوعش بسیار زیاد است. این اجناس را می‌توان با قیمت‌های بسیار مناسب در بازارهای عمده‌فروشی یا محلی تهیه کرد. با توجه به اینکه بیشتر لباس‌های ترک کیفیت مطلوبی دارند، با کمی جستجو در این بازارهای نه‌چندان مدرن، می‌توان خریدی اقتصادی و لذت‌بخش را تجربه کرد. قیمت لباس زنانه در وان نیز وابستگی بسیاری به محلی دارد که از آن خرید می‌کنید. اگر می‌خواهید لباس شما برند بین‌المللی و مطرح داشته باشد، باید به مراکز خرید مدرن وان سر بزنید و البته این اقلام را با قیمتی گران‌تر از بازارهای محلی و خیابانی وان بخرید. در ادامه، به مواردی از قیمت لباس زنانه در وان اشاره خواهیم کرد. توجه داشته باشید که این قیمت‌ها حدودی هستند.  قیمت تاپ زنانه در وان تاپ زنانه از آن دسته کالاهایی است که بازه قیمتش بسیار گسترده است. شما با مراجعه به یکی از بازارهای محلی وان، می‌توانید انواع و اقسام تاپ زنانه را بیابید. اگر از این بازارها بازدید کنید، خواهید دید که قیمت یک تاپ زنانه در وان از 15 لیر شروع می‌شود. شما می‌توانید تاپ زنانه را با کیفیت بهتر، حدود 40 تا 100 لیر نیز تهیه کنید. در برند مطرحی مانند ال سی وایکیکی، قیمت تاپ زنانه از حدود 80 لیر شروع می‌شود و تا 150 لیر ادامه دارد.  قیمت تونیک و تی‌شرت زنانه در وان تونیک و تی‌شرت زنانه انواع مختلفی دارد و با توجه به جنسش، با قیمت‌های متنوعی به فروش می‌رسد. قیمت یک تونیک یا تی‌شرت زنانه معمولی در بازارهای محلی وان از 40 لیر آغاز می‌شود. در برند ال سی وایکیکی که یکی از فروشگاه‌های مورد علاقه ایرانیان در وان محسوب می‌شود، این کالا با قیمتی حدود 80 تا 500 لیر به فروخته می‌شود. تونیک و تی‌شرت یکی از کالاهای متنوع در دسته لباس زنانه هستند.  قیمت شلوار جین زنانه در وان به طور کلی، قیمت شلوار لی در وان ترکیه بستگی به طرح، برند، کیفیت و جنس این محصول دارد. دو برند مطرح ترک در زمینه تولید شلوار جین زنانه در این کشور فعال هستند و کالاهای آن‌ها کیفیت بسیار خوبی دارند. شعب این دو برند که ماوی و کولینز نام دارند، در مراکز خرید اصلی وان هستند و کالاهای آن‌ها قیمت مناسبی دارند. قیمت یک شلوار جین زنانه از برند ماوی در وان از 300 لیر آغاز و تا 700 لیر ادامه دارد. در برند کولینز اما قیمت‌ها کمی اقتصادی‌تر است و شما می‌توانید یک شلوار جین زنانه را با هزینه‌ای حدود 100 لیر تا 400 لیر تهیه کنید. اگر علاقه‌مند به خرید این کالا به صورت اقتصادی‌تر هستید، سری به بازارهای خیابانی وان بزنید و با حداقل 80 لیر یک شلوار جین اقتصادی را به سبد خریدتان اضافه کنید.   برند ماوی یکی از برندهای مطرح شلوار جین در ترکیه قیمت کفش زنانه در وان یکی از کالاهایی که از نظر جنس و کیفیت بسیار متنوع است و انواع و اقسام آن را می‌توانید در تمام مرکز خریدهای وان و بازارهای خیابانی ببنید، کفش زنانه است. این کالا در لیست قیمت لباس زنانه در وان، یکی از گران‌ترین کالاها محسوب می‌شود؛ به‌خصوص اگر علاقه داشته باشید آن را از برندهای مطرحی مانند آدیداس، فلو یا ال سی وایکیکی تهیه کنید. به دلیل آنکه اکثر افراد ترجیح می‌دهند کفش‌های روزمره یا ورزشی را از این برندها خریداری کنند، قیمت این نوع از کفش زنانه را بررسی خواهیم کرد. به طور کلی، اگر مایل باشید یک کفش معمولی را از برندهای متفرقه در بازارهای خیابانی و محلی وان تهیه کنید، باید حداقل 100 لیر از بودجه خود را به این کالا اختصاص دهید. در برندهای مطرح اما اوضاع کمی متفاوت‌تر است.  قیمت یک کفش زنانه در برند ال سی وایکیکی از 120 لیر آغاز و تا 1600 لیر ادامه دارد. قیمت همین کالا در برند آدیداس، حدود 800 لیر تا 5300 لیر است. همچنین شما می‌توانید یک کفش ورزشی را از شعب فلو در وان تهیه کنید و هزینه‌ای در حدود 100 تا 5700 لیر بپردازید. قیمت کیف زنانه در وان کیف زنانه نیز از آن دسته کالاهایی است که تنوع بسیاری دارد و در نظر گرفتن یک قیمت واحد برای تمام انواع آن، غیرممکن خواهد بود. اگر قصد دارید یک کیف زنانه را از شعب ال سی وایکیکی وان تهیه کنید، می‌توانید با پرداخت حداقل 130 لیر تا 350 لیر، صاحب یکی از آن‌ها شوید؛ در صورتی که اگر به بازارهای محلی وان مراجعه کنید و وقت بیشتری را به خرید این کالا اختصاص دهید و از هنر چانه‌زنی استفاده کنید، می‌توانید با حداقل 60 لیر یک کیف با برند متفرقه را خریداری کنید.   خرید پوشاک از فروشگاه‌های وان قیمت لباس مردانه در وان در وان نیز مانند تمام شهرهای ترکیه از جمله مراکز خرید استانبول، فروشگاه‌هایی وجود دارند که بخشی از فضایشان را به فروش کالاهای مردانه اختصاص دادند تا آقایان نیز در کنار خانم‌ها از خرید کردن لذت ببرند. وان مقصدی مناسب برای خرید لباس مردانه به شمار می‌آید و تنوع محصولات و همچنین قیمت آن‌ها، مردان را نیز به گذراندن وقت در خیابان‌ها و مراکز خرید مشتاق می‌کند. در ادامه، قیمت لباس مردانه در وان را بررسی می‌کنیم تا تنظیم بودجه برای خرید لباس آقایان از وان نیز ساده‌تر شود.  قیمت پیراهن مردانه در وان پیراهن مردانه از کالاهای پرطرفدار در وان است. اگر به گشت‌و‌گذار در بازارهای محلی علاقه دارید، می‌توانید حداقل 70 لیر را برای خرید یک پیراهن مردانه معمولی کنار بگذارید. اما اگر برند یک کالا برای شما اهمیت زیادی دارد، می‌توانید به فروشگاه‌های معتبری مانند یو اس پولو و ال سی وایکیکی مراجعه کنید. قیمت یک پیراهن مردانه در ال سی وایکیکی از 200 لیر تا 430 لیر است. اما در برند یو اس پولو شما می‌توانید پیراهنتان را با پرداخت 130 لیر تا 1300 لیر تهیه کنید.  قیمت تی‌شرت مردانه در وان بهترین برند برای خرید یک تی‌شرت باکیفیت با قیمت مناسب، فروشگاه ال سی وایکیکی وان است. در این فروشگاه می‌توانید یک تی‌شرت مردانه را با حداقل 80 لیر تهیه کنید. همچنین تی‌شرت‌های حرفه‌ای‌تر با کیفیت بهتر نیز حدود 300 لیر قیمت دارند. اما اگر می‌خواهید یک تی‌شرت معمولی بخرید، در بازارهای محلی به راحتی و با هزینه حداقل 60 لیر این محصول در دسترس شما است.   مراکز خرید وان قیمت شلوار لی مردانه در وان این کالای محبوب مردانه، قیمت، کیفیت و همچنین مدل‌های بسیار متنوعی دارد؛ ولی همانطور که در بخش شلوار جین زنانه گفتیم، دو برند مطرح و به اصطلاح غول تولید شلوار جین در ترکیه، برندهای کولینز و ماوی، بازار این کالا را در دستان خود دارند. البته فروشگاه ال سی وایکیکی نیز در این زمینه خوب عمل کرده و کالاهای باکیفیتی را به بازار عرضه کرده است. قیمت شلوار جین مردانه در وان از برند کولینز، حدود 200 لیر تا 800 لیر، در برند ماوی از 350 لیر تا 800 لیر، در برند ال سی وایکیکی از 200 لیر تا 440 لیر قیمت دارد. همچنین در بازارهای محلی می‌توانید انواع شلوار جین مردانه را با حداقل قیمت 110 لیر بیابید.  قیمت کفش مردانه در وان همانند کفش زنانه، کفش‌های اسپرت و روزمره بیشترین تقاضا را دارند، به همین دلیل در این بخش، قیمت کفش مردانه اسپورت در وان را بررسی می‌کنیم. شما می‌توانید با مراجعه به شعب فروشگاه‌های فلو، آدیداس و ال سی وایکیکی، کفش‌های اسپرت و متنوعی را ببینید که انتخاب میان آن‌ها به دلیل زیبایی و کیفیت بسیار دشوار است. اگر قصد داشته دارید این کالا را از برند متوسطی مانند ال سی وایکیکی وان تهیه کنید، باید رقمی حدود 130 لیر تا 1400 لیر بسته به مدل آن بپردازید. در مقابل، خرید این کالا از برند آدیداس هزینه بیشتری را به شما تحمیل می‌کند. یک کفش مردانه اسپرت آدیداس، حدود 1000 تا 5300 لیر قیمت دارد. همچنین در برند فلو، این کالا قیمتی حدود 200 تا 5500 لیر دارد. در بازارهای خیابانی یک کفش اسپرت مردانه با حداقل 100 لیر قابل خرید خواهد بود.  فروشگاه فلو در وان قیمت کاپشن مردانه در وان کاپشن مردانه از آن کالاهایی است که بسیاری از گردشگران در لیست خریدشان قرار می‌دهند. این کالا در اکثر فروشگاه‌های وان به فروش می‌رسد و طرح‌های متنوعی دارد. اگر مارک کاپشن برایتان اهمیت چندانی ندارد و صرفا می‌خواهید یک کاپشن اقتصادی بخرید، باید حداقل 300 لیر برای خرید این کالا کنار بگذارید. اما اگر می‌خواهید آن را از فروشگاه ال سی وایکیکی تهیه کنید باید رقمی در حدود 500 تا 3500 لیر بپردازید.  سخن آخر همانطور که اشاره کردیم، قیمت لباس در وان ترکیه بسیار گسترده است و وان یکی از بهترین و به‌صرفه‌ترین مقاصد سفر برای خرید محسوب می‌شود. اگر اهل خرید باشید می‌دانید که بسیاری از کالاهای با کیفیت در وان قیمت کمتری نسبت به زمانی دارند که به کشورمان وارد شده و در فروشگاه‌ها و مزون‌ها به فروش می‌رسند. آن‌هایی که برای خرید لباس، زیاد به وان سفر می‌کنند معمولا تور وان از تبریز را تهیه می‌کنند که قیمت‌ها برایشان ارزان‌تر تمام شود. در واقع شما با سفرتان به وان یک تیر و دو نشان زده‌اید، هم از جاهای دیدنی وان بازدید کرده‌اید، هم بسیاری از کالاهای مورد نیاز خود را با کیفیت و قیمت مناسب خریداری کردید. در این مطلب قیمت لباس در وان 1401 را بررسی کردیم تا اگر شما هم برای خرید به این شهر دیدنی ترکیه سفر کردید پیش‌بینی تقریبی برای تنظیم بودجه خود داشته باشید.    تألیف: تیم نویسندگان لست‌سکند
https://lastsecond.ir/blog/10377-indian-tourist-cities,کدام شهرهای هند دیدنی‌تر است؟‌هند یکی از جالب‌ترین کشورها برای سفر کردن است،‌ اما آنقدرها هم مقصد کوچکی نیست که همه جاذبه‌های توریستی آن را بتوان در چند روز یا حتی یک یا دو هفته دید. قبل از سفر و خرید تور هند، این کشور بزرگ و پرجمعیت باید به سراغ پاسخ دادن به یک سوال مهم برویم. با وجود این همه شهر و جاذبه در حوزه‌های مختلف بهترین شهرهای توریستی هند کدامند؟ کدامیک از این ایالت‌ها و شهرها را نباید از دست داد؟  برای پاسخ‌ دادن به این سوال، بهتر است از اینجا شروع کنیم، هند ۲۸ ایالت دارد که باید این پهناوری را در کنار تاریخی با قدمت بیش از ۳۰ هزار سال قرار دهیم تا به صد‌ها مقصد توریستی آن در سرتاسر این کشور برسیم. اما نگران نباشید، لازم نیست برای لذت‌بردن از هند به سراغ همه این ایالت‌ها و شهر‌ها بروید. خوشبختانه سالانه تعداد زیادی از گردشگران، به هند سفر می‌کنند و پیشنهاد‌های جذابی را برای مسافران آینده می‌دهند. در این مطلب از مجله لست‌سکند ما به سراغ همین پیشنهاد‌ها رفته‌ایم و لیستی از بهترین شهر‌های هند برای سفر را تهیه کرده‌ایم.  آنچه در ادامه مطلب خواهید خواند  آگرا؛ صاحب مشهوترین جاذبه هند دهلی؛ پایتختی که به تنهایی یک مقصد گردشگری است جیپور؛ شهر صورتی هند بمبئی؛ شهری با شهرت سینماییوارناسی؛ جایی که حتی برای سرزمین عجایب هم عجیب است!  گوآ، جایی برای عاشقان اقیانوس بنگلور؛ سیلیکون ولی هندادیپور؛ شهر دریاچه‌ها و قصرها آگرا؛ صاحب مشهوترین جاذبه هند اولین تصویر شما از هند چیست و برای معرفی از این کشور چه چیزی را معرفی می‌کنید؟ نه فقط شما، بلکه بیشتر مردم از اقصی نقاط جهان وقتی پای این سرزمین هزار رنگ به میان باشد، بیش از هر چیز، به یاد یکی از عجایب هفتگانه، یعنی تاج محل، خواهند افتاد. آگرا از معروف‌ترین شهرهای هند است که هر مسافری حتما در لیست جاهای دیدنی هند خود قرار می‌دهند.  آگرا، سومین شهر بزرگ در ایالت خود، یعنی اوتار پرادش است و با ماشین، تنها دو ساعت و نیم از دهلی، پایتخت هند، فاصله دارد. شاید تاج محل مهم‌ترین جاذبه آگرا باشد؛ اما قطعا تنها جاذبه این شهر نیست و شما می‌توانید دیدنی‌های زیادی از جمله دژ آگرا را ببینید.   آگرا بهترین شهر هند برای سفر علاقه‌مندان به بناهای تاریخی  دهلی؛ پایتختی که به تنهایی یک مقصد گردشگری است قبلاً هم گفتیم که هند تا چه اندازه عجیب و دیدنی است! حالا فکرش را بکنید اگر دوست داشته باشید، جایی این فرهنگ‌های گوناگون و سنت‌ها و مذاهب مختلف را کنار هم ببینید، کجا باید بروید؟ پایتخت هند، همان جایی است که شما نیاز دارید ببینید؛ پایتخت کشوری با صد آیین. مسافران تور دهلی اهمیت ویژه‌ای برای این شهر قائلند.دهلی در اصل ناحیه پایتختی کشور است که در ایالت دهلی قرار گرفته. شاید حالا برای شما این سؤال پیش بیاید که تفاوت دهلی نو با دهلی چیست؟ دهلی شهر بزرگ با نزدیک به ۱۹ میلیون نفر جمعیت است که بخش‌های گوناگونی دارد و شاید جالب باشد که بدانید تأسیس این شهر به دوران مغول باز می‌گردد، اما دهلی نو همانطور که از نامش پیداست، بخشی تازه تأسیس از شهر است که بیشتر ساختمان‌های دولتی و اداری حکومت در آن قرار گرفته است.   اینکه چرا دهلی از شهرهای توریستی هند است یا اینکه جاهای دیدنی دهلی دقیقا کجاها است؟ برای هر مسافر شاید متفاوت باشد، بناهای تاریخی، بازارهای دیدنی، معابد، مساجد، مراسم های گوناگون، جشنواره ها و ... همگی می تواند دلیل خوبی باشد تا حداقل سه روزی را در این شهر شلوغ و پر از هیاهو بگذرانید.  دهلی از معروفترین شهرهای هند  جیپور؛ شهر صورتی هند  جیپور شهر صورتی، تکمیل‌کننده مثلث طلایی هند یعنی آگرا، دهلی و جیپور است. این شهر بزرگترین ایالت راجستان و شاید بهترین شهر هند برای سفر باشد، اما چرا؟ به جیپور شهر صورتی می‌گویند، چرا که بسیاری از ساختمان‌های تاریخی آن با استفاده از شن‌های صورتی ساخته شده‌اند و البته، قصه‌های زیادی پشت رنگ جذاب ساختمان‌ها پنهان شده‌اند؛ از جمله این داستان معروف که در زمان استقبال از ملکه ویکتوریا در زمان استعمار برای مهمان‌نوازی از او کل شهر به رنگ صورتی درآمد.   اگر فکر می‌کنید تنها دلیل شهرت جیپور رنگ شهر صورتی است، سخت در اشتباهید. کافی است نگاهی به یک راهنمای سفر جیپور کامل بیندازید تا متوجه شوید که این شهر، یکی از شهرهای معروف هند برای کسانی است که به تاریخ علاقه دارند، شما می‌توانید سری به قلعه‌ها و دژهای حیرت‌انگیز این شهر بزنید.   جیپور از بهترین شهرهای توریستی هند  بمبئی؛ شهری با شهرت سینمایی اگر اهل دیدن فیلم‌های هندی باشید، احتمالاً نام بمبئی را حتی بیشتر از دهلی شنیده‌اید! بمبئی تنها از شهر‌های معروف هند نیست بلکه به گفته بسیاری، پایتخت تبلیغاتی هند است. شما در این شهر می‌توانید به راحتی نماد‌هایی از زندگی سنتی هند را در کنار مدرن‌ترین شکل شهر نشینی ببینید و حتی تعجب هم نکنید!این شهر، در ایالت مهاراشترا از اتصال ۷ جزیره مختلف در زمان استعمار ساخته شده است و به دلیل حضور فعال شرکت‌ها و تجار در آن، شاید بتوان گفت که پایتخت اقتصادی هند است، اما جدا از دیدنی‌هایی مانند دروازه هند یا غار فیل‌ها یا حتی ساختمان‌های زیبای سطح شهر، یک دلیل دیگر برای تبدیل شدن به بهترین شهر هند برای سفر دارد و آن چیزی نیست به جز بالیوود.بالیوود، یک نام غیر رسمی برای صنعت فیلم‌سازی در هند است که سالانه تا چند میلیارد دلار برای این کشور درآمد کسب می‌کند و بسیاری از افراد در جهان، تنها برای دیدن این شهرک‌های سینمایی و به دست آوردن شانس دیدن بازیگر موردعلاقه‌شان به بمبئی می‌آیند و همین نکته آن را به یکی از شهرهای توریستی هند تبدیل کرده است.  نمایی از بمبئی وارناسی؛ جایی که حتی برای سرزمین عجایب هم عجیب است!  وارناسی یا همان بنارس در ایالت اوتارپرداش واقع شده است و یکی از مقدس‌ترین شهر‌های هند برای هندو‌ها، پیروان آیین جین و حتی بوداییان است. وارناسی در کنار رود گنگ قرار گرفته و شما می‌توانید در آن سنتی‌ترین آیین‌های هندو را نیز ببینید. وارناسی تاریخی ۵ هزار ساله دارد و بسیاری برای انجام مناسک و آیین‌های مربوط به مرگ، به این شهر سفر می‌کنند. عده‌ای تصور می‌کنند که وارناسی تنها شهر مردگان است، اما اینطور نیست، هرچند که اگر دوست دارید برای یک بار هم که شده مرده سوزی هندو‌ها را از نزدیک با تمام جزئیات ببینید، وارناسی بهترین انتخاب است، اما این شهر اهمیتی بیشتر از تنها مراسم تدفین دارد.وارناسی جایی برای زندگی عجیب‌ترین معتقدان به آیین‌های باستانی هند است، شما می‌توانید عجیب‌ترین صحنه‌های زندگی‌تان را در این شهر ببینید. درکنار رود گنگ یک نفر غسل می‌کند و دیگری کودک مرده‌اش را در آب‌های مقدس آن ر‌ها می‌کند، مردی که صد‌ها گوشواره از خودش آویزان کرده از سمتی می‌گذرد و ممکن است حتی چشمتان به راهبی بخورد که جمجمه انسانی را به دست گرفته و در کنار گنگ مقدس قدم می‌زند. وارناسی اگر بهترین شهر هند نباشد قطعاً می تواند برای هر بیننده‌ای سرزمین عجایب باشد. اگر دوست دارید درمورد وارناسی از بهترین شهرهای هند برای سفر بیشتر بدانید، بد نیست به اپیزود هند سرزمین هفتاد‌ و‌ دو ملت از پادکست رادیو ماجرا سری بزنید تا نه فقط درمورد وارناسی، بلکه بقیه شهرهای معروف هند، اطلاعات جالبی به دست بیاورید.   وارناسی عجیب‌ترین و از بهترین شهر های هند برای سفر  گوآ، جایی برای عاشقان اقیانوس اگر فکر می‌کنید هند، فقط جایی برای دیدن رسوم عجیب و جاذبه های فرهنگی سخت در اشتباهید، این شبه قاره همان‌طور که بالاتر هم گفتیم برای همه سلایق و علایق مقصد خوبی است. اگر از آن دسته افرادی هستید که تفریحات هند برایتان در اولویت است، بد نیست سری به گوآ بزنید. گوآ یکی از ایالت‌های هند در حاشیه دریای عرب است که به خاطر سواحل جذاب و تفریحاتش در دسته شهرهای توریستی هند قرار می گیرد، سواحل تمیز و آرام، برنامه‌های جذاب و تفریحات آبی همه آن چیزی است که می‌تواند تعطیلات شما را در هند لذت بخش کند.   سواحل گوا در شهرهای توریستی هند  بنگلور؛ سیلیکون ولی هند حالا نوبت آن رسیده که به سراغ چهره مدرن‌تری از هند در شهری ۵۰۰ ساله برویم! بنگلور معمولاً به عنوان یک مقصد توریستی معرفی نمی‌شود اما به دلیل مهاجرت زیاد از کشور‌های مختلف به این شهر، این روز‌ها تبدیل به یکی از معروفترین شهر‌های هند شده است. بیشتر استارتاپ‌های حوزه آی تی این کشور در بنگلور قرار دارد و به نوعی این شهر، سیلیکون ولی هند است! همین چهره مدرن و ظاهر به‌روز، باعث شده تا این شهر که از توابع ایالت گرناتکه است، تبدیل به یکی از شهرهای توریستی هند شود.  بنگلور از معروفترین شهرهای هند ادیپور؛ شهر دریاچه‌ها و قصرها  ادیپور به اندازه آگرا و جیپور مشهور نیست، اما سابقه تاریخی و معماری خاصش آن را به یکی از بهترین شهر‌های هند برای سفر تبدیل کرده است. ادیپور در ایالت راجستان قرار دارد و برخی به آن ونیز هند می‌گویند. اگر به هند سفر کنید، قطعاً جایی از این همه شلوغی و همهمه خسته می‌شوید. درست اینجاست که باید شهری مانند ادیپور را وسط برنامه سفرتان بگنجانید. جایی برای آرامش و لذت بردن از منظره دریاچه‌ها! ‌ادیپور به خاطر به کار‌گیری رنگ سفید در معماری شهری، به شهر سفید نیز مشهور است. پیشنهاد ما در لست سکند به شما این است که اگر مدت زمان طولانی قصد سفر به هند را دارید، بعد از شهر‌های بزرگی مانند دهلی و جیپور، ادیپور را هم در برنامه سفرتان بگنجانید.    ادیپور،‌ رمانتیک‌ترین و بهترین شهر هند برای سفر  سخن آخر در این مطلب تلاش کردیم تا جای ممکن بهترین شهر‌های هند برای سفر را معرفی کنیم، اما این نکته را فراموش نکنیم که کشور پهناور هند بیش از ۴ هزار شهر دارد که بسیاری از آن‌ها می‌توانند مقصد جذابی برای علاقه‌مندان به سفر باشند، اینکه چه مقصدی را شهرهای توریستی هند انتخاب می‌کنید بیشتر از هر چیز به سبک سفر شما مربوط خواهد بود. معمولا تور هند نوروزی از محبوب‌ترین اوقات برای سفر به شهرهای هند است. بنابراین بد نیست در قدم اول تلاش کنید حوزه‌های علاقه‌مندی و سبک سفر مناسبتان را بشناسید، در قدم بعد به شما پیشنهاد می‌کنیم برای استفاده از تجربه شخصی مسافرانی که پیش از شما به این کشور رفته‌اند، به سراغ سفرنامه‌های هند بروید.  بسیاری از افراد اما بیش از یک بار به سراغ هند ‌می‌روند، چرا که این کشور پر از جاذبه‌های جدید و خاص برای اهالی سفر و ماجراجویان است، اگر شما هم از این دسته افراد هستید و پیش از این به هند سفر کرده‌اید، به نظر شما برای اولین سفر به هند از کجا باید شروع کرد و بهترین مقصد کجاست؟   تألیف: تیم نویسندگان لست‌سکند
https://lastsecond.ir/blog/10391-dates-of-travelogue-judgment-1401,وضعیت داوری مسابقه سفرنامه نویسی لست سکندقرار بود اواخر آذر از وضعیت سفرنامه‌ها برایتان بگوییم و شما را در جریان داوری‌ها قرار دهیم. این متن، به همین منظور نوشته شده که شما را در جریان آخرین اخبار مسابقه سفرنامه نویسی لست سکند بگذاریم. پس اگر از شرکت‌کننده‌ها هستید یا می‌خواهید در جریان روال داوری و مسابقه سفرنامه‌نویسی قرار بگیرید، ادامه متن را بخوانید. تغییراتی که طی ماه‌های اخیر ایجاد شد، باعث جابه‌جایی تاریخ‌های داوری و اعلام نتایج شد که در ادامه توضیح می‌دهیم.  آنچه در ادامه مطلب خواهید خواند  آیا تاریخ داوری و اعلام نتایج مسابقه سفرنامه‌نویسی، تغییر کرده است؟دلایل تمدید تاریخ داوری مسابقه سفرنامه نویسیتاریخ‌های داوری و اعلام نتایج مسابقه سفرنامه نویسی آیا تاریخ داوری و اعلام نتایج مسابقه سفرنامه‌نویسی، تغییر کرده است؟ دو ماه قبل، اطلاعیه داوری مسابقه سفرنامه نویسی را دوباره با شما به اشتراک گذاشتیم و از تمدید تاریخ‌ها گفتیم. انتظارمان این بود که طبق تاریخ‌های جدید، مسابقه پیش برود و دیگر نیازی به تمدید تاریخ‌ها نباشد؛ اما در واقعیت اتفاق دیگری افتاد. با توجه به مواردی که طی این مدت پیش آمد، ناچار شدیم مدت انتشار و داوری سفرنامه‌ها را باز هم تمدید کنیم، تا کیفیت بهتری حاصل شود. در ادامه، به صورت دقیق‌تر از دلایل این تصمیم گفته‌ایم.  دلایل تمدید تاریخ داوری مسابقه سفرنامه نویسی اگر از سفرنامه نویس‌های قهار لست سکند باشید و تجربه شرکت در مسابقه‌های مختلف سفرنامه نویسی لست سکند را داشته‌اید، خبر دارید که برای ما، هم سفرنامه‌ها بسیار ارزشمندند و هم نویسنده‌ها که زحمت زیادی روی آن می‌کشند. پس خودمان را ملزم می‌دانیم که شما را از جزئیات ماجرا باخبر کنیم. حالا نوبت به بیان دلایل تمدید دوباره تاریخ‌ها می‌رسد. اصلا چه شد که برنامه‌ها را تغییر دادیم؟ اگر بخواهیم دلایل مهم را به صورت دسته‌بندی شده بیان کنیم، شامل موارد زیر می‌شود: حجم سفرنامه‌های ارسال شده، بیش از انتظار ما بود و استقبال خوب شما عزیزان، باعث شد سفرنامه‌های فراوان و خوبی به دست ما برسد که این مسئله کار را برای انتشار و داورها دشوارتر می‌کرد.  کیفیت برای ما در درجه اول اولویت قرار می‌گیرد. از همین رو، با توجه به محدودیت ها و مشکلات اینترنتی این چند ماه، انتشار چندین سفرنامه در روز، باعث میشد سفرنامه‌ها به خوبی بین مخاطبان دیده نشوند. در نتیجه، تصمیم گرفتیم نهایت 2 سفرنامه در روز منتشر کنیم که آثار، فرصت کافی برای دیده شدن بین مخاطب‌ها داشته باشند و حق نویسنده‌ها ضایع نشود. برای بررسی دقیق سفرنامه‌ها، نیاز به داوری دقیق است. برای اینکه داورها بتوانند فرصت کافی روی هر سفرنامه بگذارند و در حق نویسنده‌ها اجحاف نشود، تغییر تاریخ‌ها لازم بود. طی این مدت، مشکلات اینترنت و اختلال‌هایی که باعث می‌شد در سایت ایجاد شود، هم داورها و هم نویسنده‌ها را با مشکل روبه‌رو کرد.  تاریخ‌های داوری و اعلام نتایج مسابقه سفرنامه نویسی  تاریخ‌های جدید داوری مسابقه سفرنامه‌نویسی لست‌سکند، به صورت زیر است: پایان مهلت داوری مرحله اول:‌ هفته اول بهمن شروع داوری تخصصی: هفته دوم بهمن پایان داوری تخصصی: هفته اول اسفند اعلام نتایج: هفته دوم اسفند  مسابقه سفرنامه نویسی لست سکند سخن آخر  امیدواریم با این تغییرات، همه سفرنامه‌ها فرصت کافی برای دیده شدن و داوری موشکافانه برایشان ایجاد شود که بعد، مرحله داوری تخصصی آغاز شود و در نهایت برنده‌ها معلوم شوند. می‌دانیم که مثل ما، دوست دارید هر چه سریع‌تر نتایج معلوم شود و نتیجه زحمتتان را ببینید، اما وظیفه خودمان می‌دانیم که در بررسی و انتشار سفرنامه‌ها، به اندازه کافی وسواس به خرج دهیم تا برنده، شایسته‌ترین فرد باشد. آخرین اخبار و تغییرات را در همین صفحه بلاگ لست‌سکند درباره مسابقه سفرنامه‌نویسی با شما به اشتراک می‌گذاریم.   تألیف: تیم نویسندگان لست‌سکند
https://lastsecond.ir/blog/10383-malaysia-travel-guide,اطلاعات ضروری که قبل از رفتن به مالزی باید بدانید!تا به حال به جنوب شرقی آسیا سفر کرده‌اید؟ دوست دارید سراغ کشورها و جزیره هایی بروید که هر کدام با یک قصه جدید برای مسافران به پاتوقی همیشگی تبدیل شده است؟ درمورد خرید تور مالزی چه فکری می کنید؟ به نظرتان برای سفر مناسب است؟ این بار می‌خواهیم سفر به مالزی را بررسی کنیم و همه زیر و بمش را ببینیم و به سراغ کشوری مدرن اما سنتی برویم. در این مطلب تصمیم گرفته‌ایم راهنمای سفر به مالزی را برای شما شرح دهیم و از کلی‌ترین موارد مانند جاذبه تا عادات مردمش را یک بار دوره کنیم. اگر شما هم دوست دارید خلاصه‌ای از کشور مالزی بدانید، یا اینکه در حال برنامه‌ریزی برای سفر و خرید تور مالزی هستید و دوست ندارید نکته‌ای را از دست دهید، این مطلب از بلاگ لست سکند برای شماست.   آنچه در ادامه مطلب خواهید خواند  مالزی کجاست؟  آیا مالزی ارزش دیدن دارد؟ آیا سفر به مالزی ویزا می‌خواهد؟ چطور به مالزی برویم و چند روز را در آن سپری کنیم؟ آب و هوای مالزی و بهترین زمان سفر به آنحمل نقل در مالزی چگونه است؟ هزینه‌‌های گردش در مالزیمردم مالزی و فرهنگ مالایی جاذبه‌های مالزیبرج های پتروناس (Petronas Towers)غارهای باتو (Batu Caves)ارتفاعات کامرون هایلندز (Cameron Highlands)پارک ملی گونونگ مولو (Gunung Mulu National Park)چند نکته درمورد سفر به مالزی مالزی کجاست؟  مالزی کشوری در جنوب شرقی آسیا است که از دو ناحیه مالزی غربی و مجمع‌الجزایر مالزی تشکیل شده است. این کشور صاحب ۱۳ ایالت است و بر اساس پادشاهی مشروطه اداره می‌شود. مالزی در همسایگی سنگاپور، تایلند، برونئی قرار دارد و پایتختش کوالالامپور است، برای تکمیل اطلاعات سفرتان می‌توانید راهنمای سفر به کوالالامپور هم بخوانید. این کشور نزدیک به ۵۰ سال است که به صورت مستقل اداره می‌شود و با وجود همه مشکلات روبه‌رویش، توانسته با سرعت حیرت‌آوری روند رشد را به ویژه به لحاظ اقتصادی، طی کند.   تقابل سنت و مدرنیته در این کشور، آن را به یکی از جذاب‌ترین مقاصد برای گردشگران تبدیل کرده است؛ به طوری که امروز صنعت توریسم به عنوان یکی از صنایع بزرگ کشور مالزی شناخته می‌شود. اما آنچه گردشگران را برای سفر به مالزی ترغیب می‌کند، نه فقط فرهنگ غنی مالایی، بلکه آب‌وهوای استوایی و سواحل جذاب این کشور است.  موقعیت دقیق مالزی   آیا مالزی ارزش دیدن دارد؟  مهم‌ترین سوالی که در راهنمای سفر به مالزی مطرح می‌شود این سوال است که آیا این کشور ارزش دیدن دارد یا خیر؟ برای پاسخ به این سوال باید گفت که بله این کشور به دلیل تنوع نژادی، طبیعت زیبا و البته وجود امکانات یک شهر مدرن مانند کوالالامپور بر جذابیت های این سفر اضافه می‌کند. اما یک نکته دیگر در پاسخ به سوالاتی از این دست این است که هدف شما از سفر چیست؟ چرا که هر کدام از ما ممکن است باتوجه به علاقه و سبک شخصی مقصدمان را انتخاب کنیم، پس اگر دوست دارید به سراغ برج‌های مدرن و شهری شلوغ با حال‌وهوای سنتی بروید، نباید مالزی را از دست بدهید.  قیمت تورهای مالزی آیا سفر به مالزی ویزا می‌خواهد؟ یکی از ابتدایی‌ترین قدم‌ها برای سفر به مالزی، تهیه مدارک مورد نیاز برای این کشور است. در این بخش از راهنمای سفر به مالزی، پیش از هر چیز به این سوال پاسخ می‌دهیم که آیا سفر به مالزی ویزا می خواهد؟ خیر، سفر به مالزی بدون ویزا هم امکان‌پذیر است، چرا که این کشور از جمله کشور‌های بدون ویزا برای ایرانیان است و گردشگران ایرانی می‌توانند تا ۱۴ روز را بدون ویزا در آن سپری کنند.   از طرف دیگر، شما برای سفر به بسیاری از کشور‌ها باید واکسن‌های خاصی را دریافت کنید. برای رفتن به مالزی در شرایط عادی، نیازی به دریافت واکسن‌های خاصی از جمله مالاریا نیست، اما پس از پاندمی کووید و با بازگشایی مرز مالزی، زدن واکسن کرونا الزامی است. این کشور واکسن‌های فایزر، آسترازنکا، سینوفارم، مدرنا و جانسون جانسون را به عنوان واکسن‌های مورد قبول خود اعلام کرده است.  ویزای مالزی (برای ایرانیان سفر به مالزی بدون ویزا امکان پذیر است.)  چطور به مالزی برویم و چند روز را در آن سپری کنیم؟  تقریباً می‌توان گفت که انتخاب همه تور‌های گردشگری که مالزی را در برنامه خود دارند، پایتخت آن است و معمولاً سفر به مالزی از طریق خطوط هوایی صورت می‌گیرد. مقصد این پروازها فرودگاه بین‌المللی کوالالامپور در فاصله ۶۰ کیلومتری از شهر است. بد نیست بدانید  به دلیل اهمیت و تعداد زیاد پرواز‌ها، فرودگاه کوالالامپور به عنوان مهم‌ترین فرودگاه این کشور شناخته می‌شود. این فرودگاه، سالانه ۲۰ تا ۲۵ میلیون مراجعه‌کننده دارد. نکته دیگر که در باید در راهنمای سفر مالزی به آن اشاره کرد، این است که هیچ پرواز مستقیمی از کشور ما به سمت مالزی انجام نمی‌شود و شما در صورتی که قصد سفر به آن را دارید، باید یک توقف را تجربه کنید.   حالا شما به مالزی رسیده‌اید، اما برای دیدن این کشور سبز و زیبا به چند روز زمان نیاز دارید؟ در سفر به مالزی، شما چند گزینه مختلف را برای بازدید و ماجراجویی در این کشور دارید: گشت و‌گذار در کوالالامپور، بازدید از چند شهر کوچک و سواحل مالزی و در نهایت یک سفر پر از هیجان به حیات وحش و جنگل‌های بارانی. پیشنهاد ما در این راهنمای سفر مالزی این است که اگر در یک تور ترکیبی شرکت کرده‌اید و قصد دیدن کشور‌های دیگری را هم دارید سه یا چهار روز برای دیدن پایتخت مالزی، کافی است.   اما اگر سؤالتان این است که یک گشت‌و‌گذار کامل در مالزی چقدر زمان لازم است؟ پاسخ، حداقل دو هفته است. در دو هفته، شما می‌توانید به خوبی به نقاط مختلف مالزی سفر کنید و لذت ببرید. به طور معمول مسافران بین ۵ تا ۱۰ روز برای سفر به این کشور زمان در نظر می‌گیرند.  غارهای باتو از دیدنی‌ترین جاهای مالزی آب و هوای مالزی و بهترین زمان سفر به آن مالزی در فاصله بسیار کمی از خط استوا قرار گرفته و به شدت تحت تأثیر آب‌وهوای گرم و مرطوب این منطقه قرار دارد. بیشتر سطح کشور مالزی با جنگل‌های بارانی پوشیده شده است. جنگل‌هایی که با مسیر‌های مناسب‌سازی شده، به شما فرصت گشت‌و‌گذار در دل طبیعت را می‌دهد. باید بدانید که این تصاویر، به لطف آب و هوای مالزی ساخته شده، اما این آب و هوا همیشه همین‌قدر لطیف و دوست داشتنی نیست! در فصل پاییز که زمان بارش باران‌های موسمی است، احتمالاً شما در بیشتر روز‌ها شاهد بارش باران‌هایی سیل‌آسا باشید! حالا این باران را به رطوب هوا و گرمای معمول کشور‌های نزدیک به خط استوا اضافه کنید. البته بیشترین دما در فصل پاییز که زمان باران‌های موسمی هم خواهد بود، بین ۲۰ تا ۲۵ درجه است.  درواقع باید گفت که مالزی هیچگاه در خود فصل خشکی را تجربه نمی‌کند، صرفا میزان رطوبت و دما کم و زیاد می‌شود. اما مهمترین سوالی که معمولا مسافران می‌پرسند این است که بهترین زمان برای سفر به این کشور، چه ماهی است؟ به‌ طور خلاصه باید گفت که با وجود بارش در فصل پاییز، بهترین زمان سفر به این کشور از اواخر آبان تا اوایل اردیبهشت است؛ چرا که زمان بارش موسمی تقریبا رو به پایان است و خبری هم از گرمای زیاد تابستان نیست.  حمل نقل در مالزی چگونه است؟  برای حمل و نقل در مالزی، راه‌های زیادی وجود دارد. در صورتی که می‌خواهید به شهر‌های مختلف این کشور بروید، می‌توانید از خطوط ریلی و هوایی و حتی دریایی استفاده کنید. هاب حمل و نقل مالزی در شهر کوالالامپور است و نکته مهمی که در مورد حمل و نقل مالزی مورد توجه مسافران قرار می‌گیرد، گران نبودن حمل و نقل عمومی است.   اگر هم قصد جابه‌جایی در شهر کوالالامپور را دارید، می‌توانید به سراغ اتوبوس‌های شهر و تاکسی هم بروید، اما درباره هزینه‌ها به این نکته می‌توان اشاره کرد که برای گشت‌و‌گذار در پایتخت و همینطور اطراف آن، حدود ۱۶۰ رینگیت هزینه روزانه شما خواهد بود، البته به شرطی که شما قصد خارج شدن از شهر را داشته باشید. ولی در صورتی که فقط در پایتخت بگردید، قطعاً هزینه کمتری خواهید کرد؛ مثلا یک روز گردش در شهر با تاکسی تا سقف ۴۵ رینگیت هزینه روی دست شما می‌گذارد.  انواع حمل ونقل در مالزی  هزینه‌‌های گردش در مالزی یکی از مهم‌ترین بخش‌های راهنمای‌های سفر، چه راهنمای سفر به مالزی یا حتی دیگر کشور‌ها، بحث بررسی هزینه‌های افراد در مدت سفر است. برای به دست آوردن یک عدد منطقی از هزینه، پیش از هر چیز، نیاز داریم لیستی از فعالیت‌های روزانه به دست بیاوریم؛ مثلاً به طور روزانه در مالزی شما حداقل دو وعده غذایی صرف می‌کنید، روزانه با وسایل مختلف حمل و نقل به سراغ جا‌های مختلف می‌روید و صد البته از جاذبه‌های گوناگون دیدن می‌کنید یا اینکه در فعالیت‌های مختلف شرکت خواهید کرد. با توجه به مواردی که گفته شد و بررسی کلی هزینه‌های هر کدام، بر اساس تجربیات گردشگرانی که پیش از این به سراغ مالزی رفته‌اند، به غیر از هزینه بلیت هواپیما و اقامت شما در طول سفر، روزانه حدود ۳۰۰ رینگیت هزینه خواهید داشت.  اسکناس های مربوط به کشور مالزی مردم مالزی و فرهنگ مالایی جامعه مالزی مخلوطی از چندین فرهنگ و دین است. ریشه بیشتر افراد بومی و سنت‌هایشان، به چینی‌ها و هندی‌ها می‌رسد، اما این فرهنگ پویا در همین جا متوقف نمی‌شود. با ورود اسلام در کنار تأثیری که بودائیان و پیروان هندوئیسم بر این سرزمین گذاشتند، می‌توانید شاهد حضور فرهنگ اسلامی در میان مردم باشیم.   حالا که به سراغ مذهب در این کشور رفته‌ایم، بد نیست بدانید که بیشتر مردم مالزی، مسلمان هستند و در رتبه‌های بعدی بودائیان و مسیحیان قرار دارند. بنابراین دیدن افرادی با ظاهر و پوشش اسلامی در این کشور نباید شما را متعجب کند. البته این مورد محدود به پوشش نیست و باید بدانید اکثر حدود مذهبی در این کشور، رعایت می‌شود؛ از جمله دست ندادن زنان مسلمان با مردان از طرف مسلمانان این کشور.   نهاد خانواده در این کشور از اهمیت ویژه‌ای برخوردار است. به طوری که بسیاری از خانواده‌ها با وجود جمعیت زیاد، همچنان حتی پس از ازدواج در کنار یکدیگر زندگی می‌کنند و نقش پدر و مادر و دیگر بزرگان‌فامیل به اندازه‌ای است که اغلب در همه تصمیمات مهم هر شخص دخیل هستند.  کودکان مالزی با لباس‌های مربوط به فرهنگ‌های گوناگون این کشور  جاذبه‌های مالزی اگر از راهنمای سفر مالزی بگوییم و از جاذبه‌ها و جا‌های دیدنی مالزی حرفی نزنیم، قطعاً بی‌انصافی کرده‌ایم. این کشور، تنوع جالبی در حوزه جاذبه‌های گردشگری دارد و شما می‌توانید در آن به سراغ طبیعت، تفریح و حتی عبادت بروید. در ادامه به سراغ تعداد از جا‌های دیدنی مالزی میرویم و آن‌ها را برمی‌شماریم. برج های پتروناس (Petronas Towers) برج های پتروناس توانسته‌اند با بیش از  450 مترو، ارتفاع یک رکورد جهانی را برای خود ثبت کنند؛ بلندترین برج‌های دوقولوی جهان! در این برج‌ها شما به غیر از لذت بردن از معماری و ظاهر این برج ها می توانید از گالری‌ها و فروشگاه‌ها و رستوران‌های متعددی که در آن ساخته شده است، لذت ببرید. این برج‌های دوقولوی 88 طبقه‌ای در سال  1999 افتتاح شدند. ساعت بازدید برج‌های پتروناس: از ساعت 10:00 تا 18:00، دوشنبه‌ها تعطیل قیمت بلیت برج های پتروناس: 80 رینگیت موقعیت دقیق برج های پتروناس  برج های پتروناس از دیدنی ترین جاذبه های مالزی غارهای باتو (Batu Caves) غار‌های باتو یکی از جالب‌ترین جا‌های دیدنی است که قطعاً در هر راهنمای سفر مالزی می‌توان درمورد آن خواند، غار‌های باتو از سه غار اصلی و چند غار کوچک‌تر تشکیل شده است و در شهر سلانگور که کمتر از یک ساعت با کوالالامپور فاصله دارد، قرار گرفته است. یکی از جذاب‌ترین و مشهورترین قسمت‌های این مجموعه، یک مجسمه طلایی ۴۳ متری از لرد مورگان برای خوش آمدگویی از بازدیدکنندگان است. قیمت ورودی مجموعه غارهای باتو: رایگان ساعات بازدید از غارهای باتو: از 7صبح تا 9 شب موقعیت دقیق غارهای باتو ارتفاعات کامرون هایلندز (Cameron Highlands) ارتفاعات کامرون، یکی از پر بازدیدترین جاذبه‌های مالزی است. بالای این ارتفاعات، شما می‌توانید به سراغ مزارع دیدنی در مسیر بروید یا اینکه مقصد را از همان ابتدا آبشارها و جنگل های زیبا منطقه بدانید. ارتفاعات کامرون یکی از بکرترین و زیباترین مناظر طبیعی را برای شما دارد و سالانه هزاران نفر از آن بازدید می‌کنند.  قیمت ورودی مجموعه غارهای باتو: رایگان ساعات بازدید از غارهای باتو: 24 ساعته  ارتفاعات کامرون از جاذبه های طبیعی مالزی پارک ملی گونونگ مولو (Gunung Mulu National Park) پارک‌های ملی هم جایگاه خاصی در راهنمای سفر به مالزی دارند. درمورد نزدیکی مالزی به خط استوا در همین مطلب توضیحاتی دادیم، اما پارک‌های ملی شاید مهم‌ترین دستاورد این نزدیکی باشند. در پارک ملی گونوگ مولو غارهای بسیار و جنگل‌های بارانی وجود دارند و شاید جالب باشد بدانید تا دهه هفتاد میلادی، جنگل‌های پهناور به مانعی برای تحقیق و کاوش در غارها تبدیل شده بودند.  قیمت بلیط ورودی پارک ملی گونونگ مولو: 30 رینگیت ساعت کاری پارک ملی گونونگ: 8 صبح تا 5 بعدازظهر موقعیت دقیق پارک ملی گونونگ مولو   چند نکته درمورد سفر به مالزی حکومت فرمانروایی مالزی، یکی از قدیمی‌ترین حکومت‌هایی است که توسط سلطان‌ها اداره می شود. چهار سایت فرهنگی و تاریخی مالزی در میراث جهانی یونسکو ثبت شده‌اند.  برج های پتروناس بلندترین برج‌های دوقولوی جهان هستند. قدیمی‌ترین نامی که در مالزی استفاده می‌شود (Aurea Chersonesus) به معنای مجمع الجزایر طلایی است. کلمه رینگیت، واحد پول مالزی به معنای ناهموار است.   سخن آخر هدف اصلی از تدوین راهنمای سفر به مالزی بیشتر از معرفی مالزی ارائه اطلاعات مختصر و مفید برای کسانی است که در آینده نزدیک قصد سفر به این کشور را دارند، اما برای شناخت جاذبه‌های یک کشور و همینطور دیگر اطلاعات پایه از جمله مسائل مربوط به فرهنگ و خوراک و پوشاک بهتر است بیشتر یک راهنمای ساده را طلب کنید، پیشنهاد ما به شما به جز مطالعه مطالب سایت استفاده از تجربه دیگران است، بسیاری از کسانی که پیش از این به مالزی سفر کرده‌اند تجربه خود را در قالب سفرنامه مالزی ثبت کرده‌اند. می‌توانید از طریق این سفرنامه‌ها اطلاعات دست اولی را به دست بیاورید.   تألیف: تیم نویسندگان لست سکند
https://lastsecond.ir/blog/10198-yalda-night,جواب سوال‌هایتان درباره شب یلدا اینجاست! شب یلدا برای ما شاید یادآور ترافیک‌های ممتد و دیر رسیدن به دورهمی یلدایی باشد یا یادآور میزهای پر از خوراکی که ما را در انتخاب سرگردان می‌کند یا حتی صف طولانی آجیل فروشی و ویترین‌های خالی شیرینی‌فروشی از کیک و شیرینی‌های پرطرفدارش. امّا میان همه این عناصر جدید و نویی که از یلدا می‌شناسیم، گاه گداری ذهنمان سوالاتی ممکن است از شب یلدا و چون و چرایش بپرسد که جوابش را ندانیم. میان همهمه مهمان‌های شب چله، ذهنمان درگیر این شود که اصلا ماجرای این جشن چه بوده و از کی یکی به ذهنش رسیده این شب را جشن بگیرد؟ به همین منظور، به مناسبت شب یلدا، در این متن از بلاگ لست سکند، به تعدادی از سوالاتی که ذهن ما را در این شب درگیر خودش می‌کند، پاسخ می‌دهیم. امّا قبل از خواندن سوال و جواب‌ها، چند نکته را لازم است مطرح کنیم؛ یکی اینکه رسم‌هایی مثل شب یلدا که ریشه‌اش به هزاران سال پیش برمی‌گردد، به راحتی نمی‌توان درباره‌اش نظر قطعی داد، بنابراین، پاسخ‌هایی که اینجا از آنها نوشته‌ایم، نظرات پژوهشگران بر اساس یافته‌هایشان تا الان است و بعدها ممکن است تغییر کند، پس قطعی و صددرصد نیست ولی معتبر است. نکته دیگر این است که در این مطلب سعی کردیم مختصر و مفید از شب یلدا بگوییم در صورتی که هر کدام از مفاهیم نیاز به توضیحات مبسوط و مفصل دارد، پس مختصر بودن جواب‌ها را به حساب «در حوصله مخاطب بودن» متن بگذارید و گرنه گفتن از چنین مراسم عمیق و ریشه‌داری، جای نوشتن چندین و چند صفحه‌ای دارد. امّا می‌رویم سراغ سوال و جواب‌های شب یلدا!  آنچه در ادامه مطلب خواهید خواند   شب یلدا در چه ماه و فصلی است؟چرا به شب آخر پاییز می‌گوییم جشن شب یلدا؟چرا در شب یلدا آجیل می‌خوریم؟چرا در شب یلدا یک دقیقه بیشتر را جشن می‌گیریم؟چرا شب یلدا را شب چله هم می‌گوییم؟چرا شب یلدا برای ایرانی‌ها مهم بوده؟چرا شب یلدا، حافظ می‌خوانیم؟چرا شب یلدا باید دور هم جمع شویم؟  شب یلدا در چه ماه و فصلی است؟ شاید به نظرتان این سوال بدیهی برسد ولی شاید برای خودتان هم پیش آمده باشد که ناگهان پاسخ سوال‌های بدیهی را فراموش کنید. مثلا از خودتان بپرسید راستی شب یلدا در چه فصلی بود؟ یا اینکه شب یلدا در چه تاریخی برگزار می‌شود؟ شب یلدا در تقویم امروز، آخرین روز فصل پاییز برگزار می‌شود، یعنی 30 آذر. این شب، طولانی‌ترین شب سال است و به همین دلیل، آن را به مناسبت «یلدا» جشن می‌گیرند. البته نظرهایی مبنی بر اینکه تاریخ شب یلدا در دوران باستان متفاوت بوده، وجود دارد، اما در حال حاضر، شب یلدا در آخرین روز فصل پاییز بین خانواده‌های ایرانی برپا می‌شود. چرا به شب آخر پاییز می‌گوییم جشن شب یلدا؟  بعضی معتقدند «یلدا» واژه‌ای سریانی و به معنی ولادت و متولد شدن است و اشاره به زاده شدن خورشید و مهر دارد. چون از فردای شب یلدا، روزها طولانی می‌شوند، منظور از نام یلدا هم متولد شدن خورشید است.  امّا جشن از واژه «یَسن» آمده که به معنی عبادت و پرستش است که در طول زمان به شکل جشن درآمده و معنی شادی و سرور گرفته. در واقع لازم است بدانیم عده‌ای معتقدند که در شب یلدا، مردم ایران مشغول نیایش می‌شدند؛ بنابراین شاید واژه جشنی که به شب یلدا چسبیده، یادگاری از عبادت‌ها و نیایش‌های مردم باشد. چرا در شب یلدا آجیل می‌خوریم؟  سر سفره‌های شب یلدا، معمولا آجیل بیش از هر خوراکی دیگری به چشم می‌آید و به نظر می‌رسد نقش مهمی در میان خوراکی‌ها دارد. شاید گمان کنید پای آجیل، صرفا به خاطر چشم‌وهم‌چشمی‌ها به میان سفره یلدا باز شده، ولی حضور آجیل سر سفره، تاریخی و قدیمی است. البته اینکه در حال حاضر ظرف آجیل نشانه مال و مکنت شده و هر خانواده تلاش می‌کند آجیل‌های زرق و برق‌دارتری بخرد را نمی‌توان انکار کرد، ولی حضورش در گذشته معنای دیگری داشت. مردم در گذشته امکانات امروزه ما را نداشتند و برای مراسمشان، هر آنچه مناسب آن منطقه جغرافیایی و فصل بود را سر سفره‌شان هم می‌آوردند. با توجه به اینکه جامعه کشاورزی در ایران غالب بود، استفاده از دانه‌های روغنی و محصولات کشاورزی رایج بود، بنابراین آجیل و شب چره که شامل دانه هایی مثل گندم، نخود برشته، تخمه هندوانه و کدو، بادام، پسته، فندوق، انجیر، کشمش و توت خشک میشد، پای ثابت شب یلدا بود.  شب یلدا در ایران چرا در شب یلدا یک دقیقه بیشتر را جشن می‌گیریم؟  علت جشن گرفتن و دورهمی شب یلدا، به ریشه‌های مختلفی برمی‌گردد. یکی از آن‌ها که پیشتر هم گفتیم، جریان ولادت خورشید بود که به تعبیری هم جوانه زدن خورشید و روز به روز طولانی شدنش را می‌توان دلیل شب یلدا دانست. امّا به جز این، عده‌ای معتقدند چون در این شب ظلمات و تاریکی به نهایت خود می‌رسد، همه اعضای خانواده  برای یاری به نیروهای خیر و روشنایی دور هم جمع می‌شدند تا بر تاریکی پیروز شوند. در واقع در این تعبیر، شب یلدا نحس و شوم است که مردم با ستایش و عبادت‌هایشان سعی می‌کنند بر نیروهای تاریکی پیروز شوند و نحوستش را از بین ببرند. بعضی پژوهشگران هم معتقدند چون جامعه ایران کشاورزی بوده و انتهای پاییز فصل برداشت محصول، دورهمی این شب هم می‌تواند آغازی برای استراحت کشاورزان باشد. خیلی از جشن‌هایی که میان مردم ایران شکل گرفته، ریشه کشاورزی دارد. چرا شب یلدا را جشن می‌گیریم؟ چرا شب یلدا را شب چله هم می‌گوییم؟  احتمالا نام شب یلدا را به اندازه شب چله شنیده‌اید، امّا جریان این نام چیست؟ چون شب یلدا هم‌زمان با آغاز چله بزرگ زمستانی است، آن را شب چله می‌نامند. منظور از این چله، 40 روز است که شروع سرمای زمستان است، بر همین اساس هم، جشن‌های دیگری برگزار میشده، یعنی بعد از 40 روز از گذشت یلدا، جشن سده برگزار میشده. از اول دی تا 10 بهمن چله بزرگ و از 10 بهمن تا 20 اسفند هم چله کوچک است. چرا شب یلدا برای ایرانی‌ها مهم بوده؟ شاید در حال حاضر تصوّر کنیم که فقط نوروز از جشن‌های مهم در ایران باستان بوده، ولی اتّفاقا گاهی جشن‌های دیگری که طی سال برگزار میشده، اهمیتش از نوروز هم بیشتر بوده، مثل همین شب یلدا. علت و اهمیت آن هم علاوه بر کشاورز بودن مردم ایران و مقارن بودنش با برداشت محصول، باورها و اعتقادات عمیقشان به جدال نور و ظلمت و اهمیت نور بوده، بنابراین انقلاب زمستانی را با مراسم ویژه و مهمی شروع می‌کردند.  شب یلدا رسمی باستانی در ایران چرا شب یلدا، حافظ می‌خوانیم؟ کافی است زمان تولد حافظ را با قدمت شب یلدا مقایسه کنیم تا متوجه شویم رسم حافظ خوانی از همان دوران باستان با مردم ایران نبوده و از دوره‌های اخیر، بین ایرانی‌ها جا افتاده است. علت آن را می‌توان نوعی سرگرمی و علاقه مردم به شاعر بزرگ ایران دانست که با خواندن اشعارش، حس و حال دیگری به دورهمی‌ها می‌آید. البته به جز حافظ، میان مردم شاهنامه‌خوانی هم رسم بوده است، امّا به جرئت می‌توان گفت رسوخ حافظ و اشعارش در عمق روح ایرانیان، باعث شده که عمومیت بیشتری در شب یلدا داشته باشد. چرا شب یلدا باید دور هم جمع شویم؟  اگر فلسفه یلدا را یاری رساندن به نیروهای خیر بدانیم، جمع شدن افراد خانواده در گذشته سبب میشده این نیرو بیشتر شود. امّا اگر رسوم ایرانی را بررسی کنید، همیشه کار دسته جمعی و دورهمی به بهانه جشن و انجام آدابی، افراد خانواده و حتّی شهر را دور هم جمع می‌کرده تا در شادی و کار با هم شریک باشند. در حال حاضر هم با وجود این که آن چنان مانند گذشته معنای شب یلدا در میانمان نمانده، دور هم جمع شدن سبب می‌شود آتش محبت خانواده همواره گرم بماند.  شب یلدا و حافظ خوانی سخن آخر در این مطلب سعی کردیم مختصر و مفید به سوالات پرتکراری بپردازیم که درباره شب یلدا ذهنمان را درگیر می‌کند، یا حتی اگر تا به حال به آن فکر نکرده بودید، ذهنتان درگیرش شود. گر چه، همان‌طور که اول متن هم اشاره کردیم، پاسخ‌ها بر اساس یافته‌هایی است که تا کنون از منابع به دست آمده و قطعیتی ندارد، البته از ما به شما نصیحت، اگر کسی ادعا کرد که راز شب یلدا را کشف کرده و همه چیز را قطعی می‌داند به گفته‌هایش شک کنید و به راحتی نپذیرید. نویسا نبودن ایرانی‌ها از گذشته تا امروز، سبب شده تفسیر و تعبیر دقیق از گذشته‌هایمان نداشته باشیم. راستی، چه سوال دیگری درباره شب چله ذهنتان را درگیر کرده؟ در کامنت‌ها سوالاتتان را برایمان بنویسید. «یلدایتان پرنور»   تألیف: تیم نویسندگان لست سکند
https://lastsecond.ir/blog/10173-kish-water-entertainments,شیرجه در خوشگذرانی های آبی کیش!اگر قصد گذراندن تعطیلاتی با چاشنی تفریحات آبی را داشته باشید، مطمئناً می‌دانید که کیش، یکی از برترین مقاصد ممکن در ایران است. با وجود طیف متنوعی از جاذبه‌های تفریحی، کم پیش می‌آید کسی سفر به کیش را دوست نداشته باشد و خاطرات خوشی برایش رقم نخورد؛ به‌ همین دلیل هم هست که تور کیش از پرطرفدارترین تورهاست. در این میان، تفریحات آبی کیش را می‌توان یکی از مهیج‌ترین و ویژه‌ترین تفریحاتی عنوان کرد که گردشگران می‌توانند در این جزیره زیبا تجربه کنند. به‌همین خاطر در ادامه این مطلب، انواع تفریحات آبی کیش را به شما معرفی می‌کنیم تا هنگام سفرتان اطلاعات لازم درباره جزئیات و همچنین قیمت تفریحات آبی کیش داشته باشید. البته باید به این نکته هم اشاره کنیم که قیمت‌ بلیط تفریحات آبی کیش حدودی است و احتمال دارد در کلوپ‌های تفریحات آبی کیش یا خرید آنلاین، قیمت‌های متفاوتی برای آن‌ها در نظر گرفته شده باشد. در ادامه این مطلب از وبلاگ لست سکند، به سراغ این تفریحات آبی کیش می رویم.  آنچه در ادامه مطلب خواهید خواند  پلاژهای شنا در کیشپلاژ آقایان کیش پلاژ بانوان کیشپارک‌های آبی کیش پارک آبی اوشن پارک آبی و بادی مارینا تجربه دنیای زیر آب در کیشغواصی در کیش اسکوتر دریایی کیشکشتی آکواریوم   تجربه هیجان در آب های کیشپاراسیلینگ در کیش فلای بورد در کیشجت اسکی کیششاتل سواری کیشبیگ بال کیشکایت بردینگ کیشاسکی روی آب در کیشپدل برد در کیشماهیگیری و کشتی رانی تفریح های سنتی در کیشکشتی های تفریحی کیشماهیگیری در کیش کایاک سواری در کیش پلاژهای شنا در کیش اگر اهل شنا در دریا و لذت بردن از ساحل هستید، باید بدانید که پلاژهای این جزیره، بهترین جا برای انجام انواع تفریحات دریایی کیش هستند. جدا از بازی های ساحلی و سایر وسایل تفریحی، لذت آبتنی در آب‌های شفاف خلیج‌فارس برای هر کسی می‌تواند جذاب باشد. از طرف دیگر، اگر دوست دارید تجربه خوبی از حمام آفتاب داشته باشید، باز هم پلاژهای کیش جواب خوبی برای شما هستند. در ادامه، تعدادی از مهم‌ترین پلاژ های جزیره کیش را معرفی کرده‌ایم. پلاژ آقایان کیش پلاژ آقایان کیش یکی از بزرگ‌ترین پلاژها با امکانات متنوع برای آبتنی در خلیج فارس است، هر چند که شنا در همه سواحل کیش برای مردان منعی ندارد، اما نباید این موضوع را فراموش کنیم که شنا در آب های مواج، تفاوت فاحشی با استخر دارد و بهتر است حتما برای شنا به سراغ سواحل مشخص شده با حضور غریق نجات برویم. پلاژ آقایان کیش، علاوه بر امکان شنا، امکانات دیگری را نیز برای علاقه‌مندان به ورزش های آبی کیش در نظر گرفته است، از جمله این امکانات می‌توان به زمین والیبال ساحلی و هندبال ساحلی، اتاق ماساژ و سایر بازی‌های آبی کیش اشاره کرد. آدرس پلاژ آقایان کیش: خیابان فردوسی، انتهای بلوار هنر، پرشین گلف قیمت پلاژ ساحلی آقایان: 50 هزارتومان  ساعت کار پلاز ساحلی آقایان کیش: 9صبح تا 6 بعد از ظهر  موقعیت دقیق پلاژ آقایان کیش  پلاژ آقایان از بهترین تفریحات دریایی کیش  پلاژ بانوان کیش هرچند که برای شنای بانوان در سواحل مختلف کیش محدودیت‌هایی وجود دارد، اما پلاژهای بانوان امکان استفاده و لذت بردن بانوان از آب‌های خلیج‌فارس را فراهم کرده است. در این قسمت از ساحل، ساخت و سازهای بلندمرتبه ممنوع است و به خوبی یک محیط خصوصی برای بانوانی که دوست دارند به سراغ بازی های آبی کیش بروند، فراهم شده است. از امکانات این مکان، می‌توان به تخت ساحلی و سایبان، رختکن و انواع تفریحات دریایی کیش اشاره کرد. آدرس پلاژ بانوان کیش: خیابان سنایی، انتهای خیابان آریان قیمت پلاژ بانوان کیش: 50 هزار تومان ساعت کار پلاژ ساحلی کیش: 10 صبح تا 4 بعدازظهر  مسیر وروردی پلاژ بانوان کیش پارک‌های آبی کیش از بازی های آبی در کیش که بگوییم، نمی‌شود از پارک‌های آبی کیش غافل شد. این پارک‌ها، هر کدام ویژگی های خاص خود را دارند و با توجه سبک لوکس سفر، در این جزیره کاملا مناسب طراحی شده‌اند و جزء مهمی از جاهای دیدنی کیش هستند. در ادامه، از دو مجموعه پارک آبی کیش می‌گوییم که برای همه سلیقه‌ها جالب و دیدنی است.   پارک آبی اوشن در جنوب کیش، مجموعه تفریحی بزرگی به نام پارک آبی اوشن کیش وجود دارد که در سال 1395 ساخته شد و از جاهای دیدنی کیش محسوب می‌شود. این تم پارک، تفریحات آبی، سرسره‌ و امکانات متعددی دارد که در محیطی دلپسند و موضوعی خود می‌تواند برای ساعت‌ها گردشگران را سرگرم کند. این تم پارک می‌تواند به صورت روزانه پذیرای 3000 نفر باشد. با توجه به تعداد سرسره‌ها و وسایل بازی در این پارک، برای استفاده هیچ‌کدام از آن‌ها معطل نمی‌شوید. همچنین، سانس‌‎هایش برای خانم‌ها و آقایان متفاوت است. بد نیست بدانید این پارک آبی، دارای ترانسفر رایگان و بیمه است. آدرس تم پارک آبی اوشن: هرمزگان، جزیره کیش، میدان ابوموسی، جاده جهان، تم پارک آبی اوشن قیمت بلیط تم پارک آبی اوشن: 620 هزار تومان ساعت کاری تم پارک آبی اوشن: بانوان سانس صبح از 9 تا 14 و سانس عصر از 15 تا 20 و برای آقایان سانس صبح از 9 تا 17 و سانس عصر از 17 تا20 است. (برای اطلاع دقیق از برنامه روزانه به سایت اوشن پارک مراجعه کنید.)  موقعیت دقیق پارک آبی اوشن کیش  بازی‌های آبی کیش در تم پارک آبی اوشن در کیش  پارک آبی و بادی مارینا  اگر قیمت تفریحات کیش برای شما گران است و دوست دارید به سراغ یک بازی هیجان انگیز و خاص اما به صرفه باشید، پارک آبی و بادی مارینا، یک انتخاب عالی برای شماست. این پارک در یک مجموعه منحصربه‌فرد از یک سری بازی بادی و شناور روی خلیج فارس است. برای لذت بردن از این مجموعه، باید پیش از هر چیز، به سراغ توانایی‌های فردیتان بروید؛ از سرعت تا حفظ تعادل! پارک بادی مارینا با توجه به استاندارد‌های جهانی ساخته شده است و در زمان استفاده، نه فقط به شما جلیقه نجات می‌دهند، بلکه در تمام مدت، غریق نجات‌ها مراقب شما خواهند بود و می‌توانید بدون نگرانی از این بازی های آبی کیش لذت ببرید. یک نکته قابل توجه در مورد پارک آبی و بادی مارینا این است که این مجموعه، فقط پذیرای آقایان و دختربچه‌های کمتر از ۱۱ سال است.  آدرس پارک آبی و بادی مارینا: بلوار مرجان، جنب برج های دوقلو ساعت کاری پارک آبی و بادی مارینا: 10 صبح تا 6 بعدازظهر  موقعیت دقیق پارک آبی و بادی مارینا  مجموعه آبی و بادی مارینا از بازی های آبی کیش  تجربه دنیای زیر آب در کیش  دنیای زیر آب می‌تواند زیبا،‌ جذاب و گاهی حتی ترسناک باشد. اما کمی دورتر از اقیانوس، جایی مثل خلیج فارس، به واسطه آب‌های کم‌عمق و شفافش می‌توانید شاهد بهترین تصاویر از دنیای زیر آب باشید، گاهی تپه‌های مرجانی و گاهی هم شنای دلفین‌ها. حالا شما به واسطه تجهیزات به‌روز و امکانات فراوان به سادگی می‌توانید ساعتی را زیر آب سپری کنید و از این دنیای ناشناخته حیرت‌‌زده شوید. در ادامه، برخی از تفریحات زیر آب را معرفی می‌کنیم. غواصی در کیش در این مطلب از لست سکند، شما را با لیست تفریحات آبی کیش و قیمت تفریحات آبی کیش آشنا می‌کنیم، اما باید بدانید غواصی در کیش به‌تنهایی شامل مجموعه‌ای از تفریحات آبی می‌شود. برخی از پرطرفدارترین انواع غواصی برای گردشگران، شامل نایت دایو یا غواصی در شب، اسنورکلینگ، غواصی اسکوبا و غواصی حرفه‌ای و آماتور می‌شود. علاوه بر نوع غواصی، سایت‌های مختلفی در کیش برای غواصی ایجاد شده‌اند که بسته به سلیقه گردشگران، می‌توانند در آن‌ غواصی کنند، غواصی در اطراف کشتی یونانی یا ساوترن کرک، می‌تواند انتخاب جذابی برای گردشگران باشد. برای غواصی نیاز نیست حتماً شنا بلد باشید. برای استفاده از خدمات این تفریح جذاب، می‌توانید به ساحل اسکله تفریحی، ساحل دامون، ساحل سیمرغ و ساحل مرجان مراجعه کنید. مدت زمان غواصی در کیش: 2 ساعت قایق‌سواری و حدود 15 دقیقه غواصی قیمت غواصی در کیش: از 260 هزار تومان راهنمای کامل سفر به کیش  غواصی یکی از تفریحات پرهیجان دریایی کیش  اسکوتر دریایی کیش اسکوتر دریایی، یکی از تفریحات خاص جزیره کیش محسوب می‌شود که نسبت به سایر لیست تفریحات آبی کیش که در این مطلب گردآوری شده است، کمتر شناخته می‌شود. در اسکوتر دریایی، شما همراه با یک اسکوتر مخصوص به اعماق دریا فرستاده می‌شوید و می‌توانید به راحتی هرچه تمام‌تر در دریا کاوش کنید. اگر فشار خون و ناراحتی قلبی دارید، نباید از این تفریح استفاده کنید. همچنین این تفریح فقط برای افراد 12 سال به بالا با قد حداقل 150 سانتی‌متر انجام شدنی است. برای استفاده از اسکوتر دریایی، نیازی نیست شنا بلد باشید. این تفریح را می‌توانید در کلوپ های تفریحات آبی کیش واقع در ساحل اسکله تفریحی بیابید. ساعت کاری اسکوتر دریایی: 9:00 صبح تا 16:00 بعدازظهر قیمت اسکوتر دریایی: برای 15 تا 20 دقیقه اسکوتر سواری از 436 هزار تومان  اسکوتر دریایی از انواع تفریحات آبی در کیش کشتی آکواریوم     اگر از آن دسته افرادی هستید که از آب می ترسید یا حس خوبی به غواصی ندارید، استفاده از کشتی‌های آکواریوم، یکی از بهترین راه‌های دیدن دنیای زیر آب برای شماست. می‌توانید به راحتی در کنار خانواده در فضایی راحت از دیدن ماهی‌ها و موجودات زنده زیر آب لذت ببرید. در کیش حداقل دو کشتی آکواریوم فعالیت می‌کنند و کارکرد این کشتی به این صورت است که بخش زیری و اطراف آ‌ن که در آب فرو می رود، شیشه‌ای است و به شما فرصت دیدن محیط اطراف را می‌دهد. آدرس کشتی آکواریم کیش: اسکله بزرگ تفریحی کیش، واقع در انتهای بلوار دریا  ساعت کاری کشتی های آکواریم کیش: 10 صبح تا 6 بعدازظهر قیمت کشتی آکواریم کیش:از 95 هزارتومان  نمایی از داخل کشتی آکواریوم کیش  تجربه هیجان در آب های کیش  یکی از بهترین دلایل برای سفر به کیش استفاده از بازی های آبی کیش است، در اینجا بهترین تفریحات آبی کیش برای کسانی که دوست دارند آدرنالین بسوزانند وجود دارد، از جت اسکی گرفته تا ورزش‌های ساده و آرامش بخشی مانند پدل بورد. دیگر به عهده شماست که چه چیزی را ترجیح می‌دهید و دوست دارید کدامش را انتخاب کنید. این نکته را هم بدانید که در فصل‌های سرد کیش که هوا مطلوب است، امتحان کردن این دسته از تفریحات آبی کیش هیجان‌انگیزتر است، پس اگر با تورهای زمستانی کیش سفر کردید، تجربه این تفریحات آبی کیش را از دست ندهید. قیمت تورهای دی کیش پاراسیلینگ در کیش پاراسل یا پاراسیلینگ کیش، یکی از تفریحات آبی کیش است که میان گردشگران حسابی محبوب است. پاراسل سواری یا پاراسیلینگ نوعی چتربازی روی آب است، به این صورت که شما و همراهانتان در ارتفاعات به‌وسیله چتر نجاتی مجهز می‌شوید و یک وسیله دریایی پرسرعت شما را مانند بادبادک در آسمان و بر فراز آب‌های نیلگون خلیج‌فارس می‌چرخاند. در این تفریح، امکان استفاده دو نفر از یک چتر هم هست. همچنین کودکان بالای 5 سال هم می‌توانند از پاراسیلینگ کیش لذت ببرند. علاقه‌مندان به این تفریح پرطرفدار، در کلوپ های تفریحات آبی کیش واقع در سواحل دامون، سیمرغ، مرجان و اسکله تفریحی می‌توانند به آن دسترسی داشته باشند. قیمت پاراسیلینگ کیش بسته به ارتفاع و مدت زمان متفاوت است. ساعات کاری پاراسیلینگ کیش: از 9 صبح تا 4 بعدازظهر قیمت پاراسیلینگ کیش: از 300 هزار تومان  پاراسیلینگ کیش از تفریحات آبی در کیش  فلای بورد در کیش فلای بورد هم یکی از انواع تفریح آبی کیش است و از پرهیجان‌ترین کارهایی به شمار می‌آید که می‌توانید در این جزیره تجربه کنید. فلای بورد یا جت پک، نوعی وسیله پیش‌ران است که گردشگران با وصل کردن آن به پاهایشان می‌توانند بر فراز آب‌ها پرواز کنند و تجربه‌ای مثل شخصیت‌های ابرقهرمانی داشته باشند. فلای بورد را می‌توان یکی از 5 تفریح لوکس دریایی در ایران محسوب کرد. برای استفاده از این تفریح، لازم است شنا کردن بلد باشید. برای دسترسی به فلای بورد کیش می‌توانید به سواحل دامون و سیمرغ مراجعه کنید. ساعت کاری فلای بورد کیش: از ساعت 9 صبح تا 4 بعدازظهر قیمت فلای بورد کیش: از 400 هزار تومان  فلای برد از بازی های آبی کیش جت اسکی کیش کمتر کسی است که با جت اسکی آشنا نباشد. جت اسکی یکی از تفریحات شناخته شده در کیش و سایر مناطق ساحلی ایران است که در اکثر کلوپ های تفریحات آبی کیش هم دیده می‌شود. جت اسکی، هم می‌تواند یک تفریح هیجان‌انگیز باشد، هم یک شاخه ورزشی و برای گارد ساحلی هم یک وسیله پراستفاده و کاربردی است. قیمت جت اسکی با توجه به مدت زمان استفاده و حجم موتور جت اسکی می‌تواند بسیار متفاوت باشد. این تفریح را می‌توانید در کلوپ های تفریحات آبی کیش در ساحل‌های دامون، سیمرغ، اسکله مرجان و اسکله تفریحی بیابید. ساعت کاری جت اسکی کیش: از ساعت 10 صبح  تا 5 بعدارظهر قیمت جت اسکی کیش: از 450 هزار تومان  جت اسکی از ورزش های آبی کیش شاتل سواری کیش در کلوپ تفریحات دریایی کیش، یکی از پرمتقاضی‌ترین تفریحات ممکن، شاتل سواری است. چرا که هم قیمت مناسبی دارد و هم لذت‌بخش است! در شاتل سواری، گردشگران روی یک تیوپ می‌نشینند و متصل به یک قایق پرسرعت، روی آب کشیده می‌شوند. شاتل سواری انواع مختلفی دارد و یکی از جذاب‌ترین‌ آن‌ها بنانا نام دارد که تصویر آن را در زیر مشاهده می‌کنید. استفاده از بنانا و شاتل در کیش در چهار ساحل این جزیره امکان‌پذیر است. کلوپ های تفریحات آبی کیش، واقع در ساحل اسکله تفریحی کیش، ساحل مرجان کیش، ساحل سیمرغ و ساحل دامون، این تفریح هیجان‌انگیز را ارائه می‌دهند. ساعت کاری شاتل کیش:  9 صبح تا ۴ بعد ازظهر قیمت استفاده از شاتل: نفری 98 هزار تومان قیمت استفاده از بنانا: نفری 109 هزار تومان  بنانا از انواع تفریحات آبی در کیش بیگ بال کیش بیگ بال کیش از دیگر تفریحات آبی کیش است که میان نوجوانان و کودکان محبوبیت بیشتری دارد. در بیگ بال کیش، همان طور که از نامش مشخص است، توپ بزرگی وجود دارد که گردشگران داخل آن‌ها می‌روند و در داخل این توپ‌های پلاستیکی بزرگ انرژی خود را تخلیه می‌کنند. بیگ بال کیش به‌عنوان یکی از بازی های دریایی کیش شناخته می‌شود و هیجان بسیاری نیز دارد.  ساعت کاری بیگ بال کیش: 9 صبح تا 4 بعدازظهر قیمت بیگ بال کیش: 100 هزار تومان  بیگ بال کیش از بازی های آبی کیش کایت بردینگ کیش نسبت به دیگر تفریحات دریایی کیش، کایت بردینگ نیاز به مهارت بیشتری دارد و به گردشگرانی پیشنهاد می‌شود که آمادگی جسمانی خوبی دارند. کایت بردینگ از فعالیت‌های وابسته به باد و آب محسوب می‌شود و تلفیقی از دو ورزش پاراگلایدینگ و اسکی روی آب است. ساعت کاری کایت برد در کیش: از 9 صبح تا 4 بعدازظهر قیمت کایت بردینگ در کیش: حدوداً بین 120 تا 150 هزار تومان  کایت بردینگ از ورزش های دریایی کیش اسکی روی آب در کیش اسکی سواری هم یکی از تفریحات محبوب در کیش است که در برخی از کلوپ های تفریحات دریایی کیش وجود دارد. به‌طور کلی اسکی روی آب به دو صورت اسکی روی آب با قایق و اسکی روی آب با کابل انجام می‌شود که هزینه نوع کابلی آن بیشتر از نوع دیگر این تفریح است. اسکی روی آب لزوما نیاز به مهارت خاصی ندارد و بسته به شرایط، گردشگران نوجوان ‌کم‌سن هم می‌توانند از این تفریح لذت ببرند. ساعت کاری اسکی روی آب کیش: 9 صبح تا 4 بعدازظهر قیمت اسکی روی آب در کیش: از 430 هزار تومان  اسکی روی آب از ورزش های آبی کیش پدل برد در کیش لزوما تمامی تفریحات آبی کیش به شور و هیجان ختم نمی‌شوند، زیرا پدل برد (Paddle board) یا پاروزنی ایستاده یک تفریح دریایی آرامش‌بخش است که گردشگران می‌‌توانند پاروزنان در آب‌های مرجانی خلیج فارس خود را به دقایقی آرامش در یک منظره بکر دعوت کنند. پدل بردینگ شاخه‌ای از ورزش‌های موج سواری محسوب می‌شود؛ اما استفاده از آن برای افراد مبتدی هم مشکل ساز نیست. نوع پدل برد انتخابی و مدت‌زمان استفاده، بیشترین تأثیر را در قیمت این تفریح دارد. شما می‌توانید پدل برد را در سواحل جزیره کیش، مانند ساحل دامون، مرجان، مارینا، سیمرغ و اسکله تفریحی بیابید. قیمت پدل برد در کیش: 196 هزار تومان ساعت کاری پدل برد در کیش: 9 صبح تا 4 بعدازظهر  پدل برد از ورزش های آبی کیش  ماهیگیری و کشتی رانی تفریح های سنتی در کیش یکی دیگر از تفریحات دریایی کیش که طرفداران بسیاری دارد،‌ قایق‌سواری و ماهیگیری و صدالبته کشتی سواری است،‌ کشتی‌های جذابی که به شما در این منطقه خدمات می‌دهند که هر کدام ظاهر خاص خود،‌ امکانات ويژه و همین‌طور برنامه‌های اختصاصی دارند که شما می‌توانید به‌ سراغ هرکدام که برایتان مناسبت‌تر است بروید. از طرفی، تجربه صید ماهی‌های جنوب کشور هم می‌تواند تجربه‌ای ناب و تازه باشد که نباید از دست بدهید.  کشتی های تفریحی کیش اگر قصد دارید ساعات بیشتری از تعطیلاتتان را به تفریحات آبی کیش اختصاص دهید، کشتی‌‌های تفریحی کیش می‌تواند انتخاب مناسبی برای شما باشد. کشتی‌های تفریحی کیش معمولاً دو ساعته هستند و با پرداخت ورودی آن، می‌توانید از اجرای برنامه و موسیقی‌های زنده، کافی شاپ و منظره زیبای اطراف لذت ببرید. این کشتی‌ها شامل قسمت سالن و عرشه هستند و در برخی از آن‌ها پذیرایی نهار یا شام برای مهمانان در نظر گرفته شده است. ساعت کاری کشتی‌های تفریحی کیش: برای هر کشتی متفاوت است  قیمت کشتی‌های تفریحی کیش: از 150 هزار تومان تا 400 هزار تومان   کشتی‌های تفریحی از انواع تفریحات آبی در کیش ماهیگیری در کیش ماهیگیری یکی از هیجان انگیزترین انواع تفریحات آبی در کیش است که معمولاً به‌صورت تور اجرا می‌شوند. در تورهای ماهیگیری کیش به گردشگرانی که تجربه‌ای در این زمینه ندارند، نحوه ماهیگیری را آموزش می‌دهند و آن‌ها را با قایق‌های موتوری به بخش‌هایی از خلیج می‌برند که شانس گرفتن ماهی‌ بیشتر باشد. تورهای ماهیگیری در مقایسه با سایر تفریحات آبی کیش هزینه بیشتری دارد، اما تجربه‌اش بسیار منحصربه‌فرد است. در این تورها، گارانتی صید به گردشگران داده می‌شود و اگر صیدی انجام نشود، تور تکرار می‌شود. همچنین از لحظه صید، عکس و فیلم ثبت می‌شود. این تورها توسط شناورهای ماهیگیری انجام می‌شوند و در آن، صید به روش‌های ترولینگ، اسپینینگ و جیگینگ انجام می‌شود. مدت زمان تور ماهیگیری: این تورها معمولا 4 ساعته هستند قیمت تورهای ماهیگیری: حدود یک میلیون و 600 هزار تومان  ماهی گیری از تفریحات جذاب کیش  کایاک سواری در کیش کایاک سواری از محبوب‌ترین ورزش های آبی کیش است که به صورت انفرادی یا دونفره انجام می‌شود. شما می‌توانید با استفاده از این قایق‌ها روی آب‌های فیروزه‌ای و شفاف جزیره پارو بزنید و از زیبایی‌های آن لذت ببرید. برخی از این قایق‌ها کف شیشه‌ای هستند و شما می‌توانید هنگام کایاک سواری ماهی‌های رنگارنگ را در اطراف خود ببینید. این تفریح که از ورزش‌های آبی کیش نیز به شمار می‌آید، در برخی از کلوپ های تفریحات آبی کیش مانند ساحل مرجان و ساحل دامون ارائه می‌شود. ساعت کاری کایاک کیش: 9صبح تا ۴ بعدازظهر قیمت کایاک کیش: یک نفره 130 هزار تومان، دو نفره 244 هزار تومان، قایق کف شیشه‌ای دو نفره 600 هزار تومان  کایاک سواری از انواع تفریحات آبی در کیش کلام آخر همان طور که ملاحظه کردید، در این مطلب به معرفی قیمت تفریحات آبی کیش و ورزش های آبی کیش پرداختیم. جزیره کیش به لطف همسایگی با خلیج همیشه فارس، ظرفیت ‌مناسبی برای ایجاد تفریحات آبی دارد که برخی از مهیج‌ترین و جذاب‌ترین آن‌ها را به شما معرفی کردیم. به‌طور کلی، انواع تفریحات آبی در کیش موجود هستند، اما در عین حال ارزان قیمت نیستند. اگر تمایل دارید به‌طور اقتصادی‌تر به کیش سفر کنید، نگاهی هم به مطلب تفریحات رایگان کیش بیندازید، این تفریحات کمک می‌کنند بودجه شما بهینه مصرف شود.    تالیف: تیم نویسندگان لست سکند
https://lastsecond.ir/blog/10005-iranian-foodstreets,معروف‌ترین فوداستریت‌های ایران! + تصاویر گر چه با آمدن کرونا، دیگر خیابان‌های سرشار از غذا با فضای جذابشان رونق چندانی ندارد و گاهی حتی تعطیل شده‌اند، اما بد نیست به امید روزهای بدون کرونا، آن‌ها را مرور کنیم و با آنها آشنا شویم. بدون شک، با گذر از روزگار سخت این بیماری، رونق به فود استریت ها برمی‌گردد. بنابراین در این مطلب مجله گردشگری لست سکند، سری به معروفترین فود استریت های ایران می‌زنیم که برای هر ماجراجو و مسافری، می‌تواند جذاب باشد. خیابان‌های غذا یا فود استریت، فرهنگ جالبی در زندگی شهری ایجاد کرده که برای بسیاری از افراد، جذاب و دوست‌داشتنی است. در هر کشوری، تقریبا غذاهای خیابانی مشخصی، متناسب با فرهنگ آن منطقه ارائه می‌شود، مثلا در ایران، تعدادی از این غذاهای خیابانی بسیار محبوب هستند و در بیشتر فود استریت‌ها ارائه می‌شوند.  آنچه در ادامه مطلب خواهید خواند  فود استریت لشکرآباد اهوازفودتراک‌ یا فود استریت خیابان سی تیر تهران فود استریت میدان شهرداری رشتفود استریت آستارافود استریت بازارچه تکین کرج فود استریت پارک اسکله بندر ترکمننمایشگاه بین المللی کتاب یا کارناوال غذا؟ در همه نقاط ایران، شما ممکن است به چرخ های فروش غذا یا استندهایی که غذاهای جذاب خیابانی می‌فروشند، برخورد کنید، اما بعضی از خیابان‌ها و محله‌ها در ایران، بیشتر از دیگر نقاط به این غذاهای خیابانی شهرت دارند. در این میان، برخی به سراغ خوراکی‌های سنتی‌تر می‌روند و برخی هم مانند فود تراک‌های تهران  بیشتر ارائه‌دهنده‌ فست‌فودها و غذاهایی مانند آن است. فود استریت ها با وجود تنوعی که دارند اما بیشترشان از بهترین غذاهای خیابانی، غافل نمی‌شوند؛ خوراکی‌هایی ارزان و سریع. از آنجایی که خوردن غذا در خیابان یکی از جذاب‌ترین تجربه‌هاست. در سال‌های اخیر، در بسیاری از شهرها، شما می‌توانید غذاهای خیابانی ایران را ببینید، بسیاری از این فود استریت های ایران به صورت موقت برپا می‌شوند؛ مانند جشنواره‌های غذا یا حتی برخی از مناسبت‌ها و اعیاد بهانه‌ای برای برپایی فود استریت های ایران هستند. اما برخی دیگر هرچند کوچک و کم تعداد به صورت ثابت در شهرها دیده می‌شوند که بهترین جا برای یک تجربه جدید از غذا خواهد بود، در ادامه به‌ سراغ تعدادی از بهترین فود استریت های ایران که از این دست هستند، می‌رویم. فود استریت لشکرآباد اهواز لشکرآباد اهواز را شاید بتوان یکی از  قدیمی‌ترین فود استریت های ایران نامید. خیابان لشکرآباد که روبه‌روی دانشگاه چمران، یکی از مهم‌ترین دانشگاه‌های خوزستان است، از جذاب‌ترین ارائه دهنده‌های غذاهای خیابانی برای شکم‌گردی و به خصوص عاشقان فلافل است. اگرچه در این خیابان می‌توانید غذاهای مختلفی را امتحان کنید و لذت ببرید، اما خوردن فلافل این خیابان به خاطر وجود فلافل فروش‌های زیادی که در آن هستند بسیار خاص است. همه لذت خوردن غذاهای خیابانی ایران، به وجود خرده فرهنگ‌هایی است که به راحتی برای شما قابل مشاهده است. در لشکرآباد اهواز هم شما در همهمه مردم در زمان خرید خوراکی‌ها می‌توانید داستان‌های جالبی را از زبان فروشندگان و حتی خریداران غذا بشنوید و از بودن در میان عرب‌های خوزستان و غذاهای خوش طعمشان لذت ببرید، راستی  فراموش نکنید در این خیابان، حتما قهوه عربی بنوشید. برای رفتن به این مورد از فوداستریت های ایران، باید به خیابان انوشه بروید. موقعیت دقیق لشکرآباد اهواز  یکی از فلافلی‌های لشکر آباد اهواز فودتراک‌ یا فود استریت خیابان سی تیر تهران اگر سری به خیابان سی تیر تهران در محدوده موزه ایران باستان زده باشید، حتما دیدن فولکس واگن‌هایی که به‌عنوان آشپزخانه، کافه و رستوران‌های کوچک استفاده می‌شود، نظرتان را جلب کرده است؛ جایی در محل تلاقی تعدادی از جاهای دیدنی تهران. این ماشین‌ها حالا دیگر در شهر به خوبی معرفی کننده استریت فود های تهران هستند. فولکس‌هایی رنگارنگ و زیبا که انواع و اقسام غذا مانند پیتزا، همبرگر، سوسیس، غذاهای محلی مانند سمبوسه در آنها طبخ و سرو می‌شوند. میز و صندلی‌های کوچکی در کنار این فود تراک های تهران چیده شده‌اند که پیدا کردن جا روی آن‌ها لذت خاص خودش را دارد. در طول خیابان سی‌تیر و در دو طرف خیابان علاوه بر فولکس واگن‌ها، چرخ‌های قدیمی که سابق بر آن برای فروش باقالی و لبو مورد استفاده قرار می‌گرفت، حالا به وسیله‌های جذابی برای سرو چای، قهوه و انواع عرقیجات سنتی تبدیل شده‌اند. برای عده ای اما خیابان سی تیر به خیابان فست فود تهران مشهور است چرا که انواع اقسام فست‌فودها به راحتی در آن پیدا می‌شود.  حالا که به سراغ استریت فود های تهران آمده‌ایم، بد نیست به تعداد دیگری از آن‌ها هم اشاره کنیم؛ برای مثال استریت فود شهرک غرب یا فود تراک های تهران در خیابان گل نبی که بهترین جا برای کسانی است که به دنبال تفریحات شبانه در تهران هستند. نکته‌ای که در خصوص استریت فودهای تهران  باید به آن اشاره کرد این است که برخلاف شهرستان‌هایی که جایی برای ارائه غذاهای خیابانی ایران هستند، غذای خیابانی تهران اغلب جایی برای سرو فست فودها است، هر چند که با توجه به جمعیت و فرهنگ غالب در تهران، امری طبیعی است. موقعیت دقیق غذای خیابانی تهران در سی تیر  یکی از استریت فود های تهران در خیابان سی تیر  فود استریت میدان شهرداری رشت شاید نتوان میدان شهرداری رشت را یک استریت فود نامید، اما این میدان با آن ساختمان‌های قشنگ و سنگفرش زیبایش، با دکه‌های فروش غذایی که دارد، می‌تواند یکی از جاهایی باشد که بتوان در خیابان غذا خورد و لذت برد. برای خوردن غذا و نوشیدنی در میدان شهرداری رشت، کافی است به دکه‌هایی که در قسمت‌های مختلف میدان قرار دارند سر بزنید و از کباب و دل و جگر گرفته تا چای تازه و بستنی بخورید. به کبابی که در این خیابان به شما عرضه می‌شود، گاری کباب می‌گویند. باید بدانید که شب‌ها قصه میدان شهرداری عوض می‌شود. چرخ های دستی، میزهای کوچک و منقل های تاشو را به میدان می آورند و بعد از نیمه شب انواع کباب طبخ و ارائه می‌شود و به همین سادگی شما شاهد یکی از بهترین غذاهای خیابانی ایران خواهید بود.  موقعیت دقیق شهرداری رشت  گاری غذا در میدان شهرداری رشت فود استریت آستارا فود استریتی که طی یک سال اخیر از آن بهره‌برداری شده است، فوداستریت آستارا است. این استریت فود ایران را استریت فود شمال کشور نامیده‌اند. از آن‌جایی که آستارا، یکی از مراکز گردشگری مهم استان گیلان است، این استریت فود برای میزبانی گردشگران این شهر طراحی و آماده شده است. بد نیست بدانید در گذشته، در حاشیه بازار ساحلی آستارا، دکه‌های کوچک غذا وجود داشت و حالا این دکه‌ها تبدیل به مجموعه‌ای برای فروش غذاهای سنتی شده‌اند.  موقعیت دقیق بازار ساحلی آستارا  بخشی از استریت فود آستارا فود استریت بازارچه تکین کرج   اگر به دنبال تجربه غذاهای خیابانی هستید، نیازی نیست فقط به سراغ استریت فودهای تهران بروید، در دیگر شهرهای بزرگ هم مانند کرج، مکان‌های جذابی ساخته شده است؛ یکی از این خیابان های غذا مجموعه بازارچه تکین کرج است که غرفه‌های فروش غذای فست فودی، کافی شاپ و سایر خوراکی ها در آن دیده می شود. این بازارچه، معمولا از 7 صبح تا 12 شب فعالیت می‌کند و شما می‌توانید به سراغ این مجموعه جذاب بروید.  موقعیت دقیق بازارچه تکین کرج  مجموعه غذای خیابانی کرج در بازارچه تکین فود استریت پارک اسکله بندر ترکمن در بسیاری از نقاط کشور، به خصوص مناطق ساحلی، اسکله‌ها و سواحل، جای خوبی برای برپایی دکه‌های غذای خیابانی است. در بعضی شهرها و مناطق اما این موضوع به شکل دیگری نمود دارد، مثلا در اسکله بندر ترکمن درست جایی که قایق‌ها شما را به آشوراده می‌برند، بازارچه ای برای فروش مواد غذایی سوغات و صنایع دستی برپا است. در این بازارچه، شما می‌توانید انواع خوراکی‌های ساده و غذاهای خیابانی ترکمن ها را ببینید و تهیه کنید. البته این سبک مغازه‌های خوراکی، مختص شهرهای کوچک و ساحلی نیست، حتی در تهران هم می‌توانید به یک فود استریت با این ویژگی‌ها بروید، هر چند که مانند پارک اسکه بندر ترکمن از غذاهای سنتی پر نشده‌اند.  موقعیت دقیق پارک اسکله بندر ترکمن  غرفه های صنایع دستی و غذاهای خیابانی بندر ترکمن نمایشگاه بین المللی کتاب یا کارناوال غذا؟ شاید تعریف غذای خیابانی تهران با سابقه برگزاری نمایشگاه بین‌المللی کتاب از دهه‌های گذشته گره خورده باشد. تصاویری که از صف‌های اقلام خوراکی در نمایشگاه کتاب تهران در ذهن بسیاری از ما نقش بسته و همیشه با انتقاد اهالی فرهنگ مواجه بوده است! از انواع بستنی برای روزهای گرم نمایشگاه کتاب تهران گرفته تا انواع نوشیدنی و آب میوه، ساندویچ‌های آماده کالباس، ساندویچ‌های گرم همبرگر و سوسیس، غرفه‌های غذای ایرانی که معمولا در آن‌ها کباب کوبیده سرو می‌شود و از همه جذاب‌تر، سیب‌زمینی‌های سرخ شده همراه با سس کچاپ و مایونز، هر کسی را بعد از گشت‌وگذار در غرفه‌های کتاب به سمت غرفه‌های غذا می‌کشانند.  صف خرید فست فود در حاشیه نمایشگاه کتاب  سخن آخر به فود استریت های ایران، فقط به چشم محل‌های تهیه غذا نگاه نکنید. این دکه‌ها، چرخ‌ها و ماشین‌ها به همراه خودشان، بخش مهمی از فرهنگ غذایی و عادت‌های ما را به همراه دارند، در بسیاری از کشورهای جهان، توریست‌ها نه فقط برای خرید و خوردن غذا بلکه برای دیدن این بخش جذاب از فرهنگ کشور مقصد، به سراغ فود استریت‌ یا فود تراک می‌روند. همان‌طور که گفتیم، پایتخت به‌واسطه بافت جمعیتی و سبک زندگی ساکنانش، با استریت فود های تهران نمی‌تواند رنگ و بوی فرهنگ اصیل ایرانی را داشته باشد و بیشتر به سمت زندگی مدرن و فست فودها رفته است. به نظر شما، در کشورهای دیگر هم به همین اندازه به فود استریت ها پرداخته شده است؟ اگر در این مورد کنجکاوید می‌توانید به سراغ سفرنامه‌های لست سکند بروید که بسیاری، در آن از فود تراک و فود استریت های ایران و دیگر کشورها گفته‌اند، اما سوال آخر: جای چه غذاهایی از فرهنگ ایرانی در خیابان های غذا به ویژه استریت فود های تهران خالی است؟    تألیف: تیم نویسندگان لست سکند
https://lastsecond.ir/blog/10379-istanbul-best-shopping-malls,"در استانبول، از کجا خرید کنیم؟مراکز خرید استانبول محبوب‌ترین گزینه‌ها برای گشت‌‍و‌گذار و خرید در این شهر توریستی محسوب می‌شوند و همچنین یکی از بهترین نقاط برای تفریح در استانبول هستند. شهر استانبول میزبان بیش از 200 مرکز خرید مدرن است که هر کدام امکانات متنوعی را برای جلب مشتری در اختیار آن‌ها قرار می‌دهند و البته روز‌به‌روز بر تعداد آن‌ها نیز افزوده می‌شود. اغلب مراکز خرید استانبول، وسعت زیادی دارند و نام برخی از آن‌ها در میان بهترین مراکز خرید در اروپا می‌درخشد. این مراکز خرید چند منظوره به شما امکان آن را می‌دهند که در سفرتان به استانبول تجربه خرید فوق العاده‌‌ای داشته باشید، زیرا همانطور که می‌دانید کشور ترکیه یکی از قوی‌ترین تولیدکنندگان صنعت مد و پوشاک، لوازم خانگی و برخی کالاهای دیگر است. بسیاری از افرادی که با تور استانبول همراه می‌شوند، بودجه‌ای را نیز برای خرید در این شهر بی‌نظیر، به‌خصوص در زمان برگزاری فستیوال‌ها و حراجی های استانبول در نظر می‌گیرند، به همین منظور قصد داریم در این مطلب از لست سکند شما را با بهترین مراکز خرید استانبول آشنا کنیم.  آنچه در ادامه مطلب خواهید خواند  مراکز خرید استانبول در قسمت اروپاییمرکز خرید ایستینیه پارک استانبول (Istinye Park istanbul)مرکز خرید کانیون استانبول (Kanyon shopping mall)مرکز خرید جواهیر (Cevahir shopping center)مرکز خرید مال آف استانبول (MALL OF ISTANBUL)مرکز خرید اوت لت 212 استانبول (212 OUTLET CENTER)مرکز خرید مارمارا پارک استانبول (MARMARA PARK)مرکز خرید زورلو استانبول (ZORLU CENTER)مرکز خرید فروم استانبول (FORUM ISTANBUL)مرکز خرید آکوآ فلوریا استانبول (AQUA FLORYA MALL)ونیزیا مگا اوت لت (VENEZIA MEGA OUTLET)مراکز خرید استانبول در قسمت آسیاییمرکز خرید آکاسیا استانبول (Akasya Shopping Mall)مرکز خرید واتر گاردن استانبول (Watergarden İstanbul)مرکز خرید هیلتاون استانبول (Hilltown AVM)مرکز خرید عمار اسکوئر (Emaar Square mall)مرکز خرید اوت لت اپتیموم استانبول (Optimum Outlet) مراکز خرید استانبول در قسمت اروپایی همانطور که می‌دانید، شهر استانبول در دو قاره آسیا و اروپا قرار گرفته و برخی از محله‌های این شهر در سمت آسیایی و برخی دیگر در سمت اروپایی قرار دارند. اغلب گردشگران در منطقه اروپایی اقامت می‌کنند و خرید‌هایشان را نیز در همین منطقه انجام می‌دهند. شاید بتوان گفت معروف‌ترین مراکز خرید استانبول در همین سمت اروپایی واقع شده و به همین دلیل، اغلب مسافران این منطقه را برای گشت‌و‌گذار انتخاب می‌کنند. فرقی نمی‌کند شما با تور سفر کرده‌اید سا شخصی، تور لوکس گرفته‌اید یا اقساطی، مراکز خرید استانبول معمولا هدف بیشتر مسافران است. در ادامه برخی از مرکز خریدهای استانبول را بررسی خواهیم کرد. قیمت تورهای اقساطی استانبول مرکز خرید ایستینیه پارک استانبول (Istinye Park istanbul) این مرکز خرید استانبول، وسعتی برابر با 270.000 متر مربع دارد و از مراکز خرید بزرگ و مشهور استانبول به شمار می‌آید. 300 فروشگاه در ایستینیه پارک استانبول حضور دارند که انواع کالاها از لباس زنانه، مردانه و بچه‌گانه گرفته تا ساعت و زیورآلات را به فروش می‌رسانند. در واقع ایستینیه پارک، بهترین جا برای خرید لباس در استانبول است، زیرا برندهای متنوع بین‌المللی و داخلی در این مرکز خرید شعبه دارند و بهترین و به‌روز‌ترین اجناسشان را به مشتریان ارائه می‌کنند. برخی از برندهای موجود در این مرکز خرید استانبول شامل فروشگاه‌های Lc Waikiki ،Defacto ،adiddas ،Gucci ،Fendi ،Chanel ،Louis Vuitton ،Hermes ،Cartier ،Prada ،Channel ،Boss ،Armani ،Shark ،Zara ،Mango ،Boyner هستند که خریدی راحت را برای شما به ارمغان می‌آورند. مهمترین مشخصه‌ای که پارک ایستینیه را از سایر مراکز خرید استانبول جدا می‌کند، وجود دو محوطه روباز و سرپوشیده با گنبد شیشه‌ای غول پیکر و سقف‌های شیشه‌ای است که با طراحی مدرن تزیین شده‌‍‌اند. سینما، مراکز سرگرمی، فودکورت و مراکز بازی، از جمله امکاناتی هستند که با حضور در این مرکز خرید استانبول از آن‌ها بهره‌مند خواهید شد.  ساعت کاری مرکز خرید ایستینیه پارک استانبول: 10:00 صبح تا 10:00 شب. امکانات مرکز خرید ایستینیه پارک استانبول: فودکورت، پارکینگ، پارکینگ ولت، سینما، امکانات ورزشی، مرکز سرگرمی. آدرس مرکز خرید ایستینیه پارک استانبول: استانبول، سریر، پینار، خیابان کاتار، پلاک 11  موقعیت مرکز خرید ایستینیه پارک استانبول  مرکز خرید ایستینیه از بهترین مراکز خرید استانبول  مرکز خرید ایستینیه پارک مرکز خرید کانیون استانبول (Kanyon shopping mall) مرکز خرید کانیون یک مجتمع فروشگاهی چند منظوره است که در خیابان بویوکدره (Büyükdere) در منطقه تجاری لونت (Levent) استانبول واقع شده است. این مرکز خرید در سال 2006 افتتاح شد و اکنون یکی از بهترین مراکز خرید استانبول و البته گرانقیمت در این شهر محسوب می‌شود. 160 فروشگاه در کانیون وجود دارد که انواع کالاها با برندهای بین‌المللی و داخلی کشور ترکیه را به فروش می‌رسانند. در مرکز خرید کانیون، می‌توانید لوازم بازی کودک، جواهرات، لوازم بهداشتی و آرایشی، لوازم الکترونیک، کفش و کیف و لباس را بیابید. مرکز خرید کانیون، یکی از لوکس ترین مراکز خرید استانبول است که برندهای مطرحی در آن حضور دارند. این برندها شامل B&G Store ،Calvin Klein Jeans ،Columbia GAP،Mango ،Mavi ،New Balance ،Penti ،Swarovski ،Tchibo ،Tommy Hilfiger ،Zara Home هستند. همچنین برای افرادی که به غذاخوردن در طول خرید علاقه دارند، 26 رستوران در نظر گرفته شده که انواع غذاهای بین‌المللی و ترکی را سرو می‌کنند.  ساعت کاری مرکز خرید کانیون استانبول: 10:00 صبح تا 10:00 شب.  امکانات مرکز خرید کانیون استانبول: 9 سینما، مرکز تناسب اندام، ظرفیت پارکینگ 2300 خودرو، رستوران‌ها و کافه‌ها و تئاتر فضای باز. آدرس مرکز خرید کانیون استانبول: استانبول، محله لونت، خیابان بویوکدره، پلاک 185   موقعیت مرکز خرید کانیون استانبول  مرکز خرید کانیون، بهترین مرکز خرید استانبول  تئاتر مرکز خرید کانیون استانبول مرکز خرید جواهیر (Cevahir shopping center) یکی از بهترین مراکز خرید استانبول، مرکز خرید جواهیر نام دارد که از دیرباز در میان گردشگران، شهرت بسیاری کسب کرده است. جواهیر 343 مغازه در شش طبقه دارد که برخی از آنها اولین فروشگاه‌هایی در ترکیه هستند که مارک‌های بین‌المللی خاصی را به فروش می‌رسانند. 34 رستوران فست فود و 14 رستوران اختصاصی در فودکورت وسیع این مرکز خرید به چشم می‌خورد که انواع غذاهای بین‌المللی و ترکی را سرو می‌کنند. طیف متنوعی از کالاها و مارک‌ها مانند Koton LCWaikiki، Mavi ،US Polo ،Zara ،Benetton ،Mango ،H&M ،Caledonia (Italian) Bernardo and houseware brands و ... در این مرکز خرید حضور دارند.  ساعت کاری مرکز خرید جواهیر: 10:00 صبح تا 10:00 شب. امکانات مرکز خرید جواهیر: سینما، مراکز سرگرمی، یک سن بزرگ برای تئاتر، یک سالن بولینگ، یک ترن هوایی کوچک، پارکینگ با ظرفیت 2500 اتومبیل آدرس مرکز خرید جواهیر: استانبول، شیشلی، خیابان بویوکدره، پلاک 22  موقعیت مرکز خرید جواهیر  مرکز خرید جواهیر از پاساژهای معروف استانبول  پاساژ جواهیر مرکز خرید مال آف استانبول (MALL OF ISTANBUL) مال آف استانبول که یکی از بهترین مراکز خرید استانبول در بخش اروپایی است، در بزرگراه تی ای ام (TEM) در باشاکشهیر واقع شده است. این مجموعه شامل اقامتگاه‌های مجلل و یک مرکز خرید و سرگرمی است. مرکز خرید مال آف استانبول، میزبان صدها برند ترکی و بین‌المللی است. یک اتوبوس شاتل رایگان بین مرکز خرید استانبول و ایستگاه مترو ایکیتلی سانایی (Ikitelli Sanayi) وجود دارد که دسترسی مسافران را به این مجموعه آسان‌تر می‌کند. علاوه بر این، یک ایستگاه مترو دقیقاً در کنار مرکز خرید واقع شده است (ایستگاه Masko در خط M9). بنابراین با توجه به کیفیت حمل و نقل عمومی در استانبول، به راحتی می‌توانید خودتان را به این مرکز خرید رسانده و خریدی آسان را تجربه کنید. برندهای  Debenhams ،Zara ،Ykm ،Toyzz Shop ،Media Markt ،Teknosa ،Koçtaş ،Ozdilek ،Bimeks ،Lc Waikiki ،Defacto ،Decathlon ،Mudo ،Koton ،Mango ،Dockers, Mavi ،Nike Lacoste etc در این مرکز خرید شعبه دارند.  ساعت کاری مال آف استانبول: 10:00 صبح تا 10:00 شب امکانات مال آف استانبول: فودکورت با انواع رستوران‌ها و کافه‌ها، سینماتک، تئاتر، شهربازی، پارکینگ  آدرس مال آف استانبول: استانبول، بلوار سلیمان دمیرل، باشاکشهیر، پلاک 7  موقعیت مال آف استانبول  مال آف استانبول، بهترین مرکز خرید استانبول  مرکز خرید مال آف استانبول مرکز خرید اوت لت 212 استانبول (212 OUTLET CENTER) مرکز خرید اوتلت 212 میزبان فروشگاه‌های اوت لت بسیاری از برندهای ترکیه‌ای و بین المللی است. این مرکز خرید مزایای متفاوتی از جمله قیمت ارزان و نزدیکی به فرودگاه آتاتورک و همچنین پارکینگ داخلی و خارجی رایگان، نسبت به باقی مراکز خرید استانبول دارد. اوتلت 212 در کنار بزرگراه باسین اکسپرس (Basin Express) قرار دارد که از مهمترین اتوبان‌های ترکیه است، بنابراین، این مرکز خرید، به راحتی با اتوبوس و خودروشخصی دسترسی دارد. به طور کلی، اوت لت های استانبول از مراکز خرید ارزان این شهر هستند و به ویژه بهترین جا برای خرید لباس در استانبول محسوب می‌شود. ساعت کاری اوت لت سنتر 212: ساعت 10:00 صبح تا 10:00 شب. امکانات اوت لت سنتر 212: فودکورت، شهربازی، سینما، پارکینگ آدرس اوت لت سنتر 212: استانبول، باهچیلار، اتوبان تاشو جائی، پلاک 5  موقعیت اوت لت سنتر 212  اوت لت سنتر 212 از بهترن مراکز خرید استانبول  اوت لت سنتر 212 مرکز خرید مارمارا پارک استانبول (MARMARA PARK) یکی از بهترین مراکز خرید استانبول، پارک مارمارا است که در غرب این شهر قرار دارد. یک مرکز خرید زیبا که درست در کنار ایستگاه متروبوس بیلیکدوزو واقع شده است که دسترسی به این مرکز خرید را با حمل و نقل عمومی استانبول و داشتن یک استانبول کارت بسیار آسان و کم‌هزینه می‌کند. این مرکز خرید، علاوه بر میزبانی از فروشگاه‌های برندهای جهانی و داخلی، رستوران‌ها، کافه‌ها، سینماها و سایر مراکز سرگرمی، خدمات اضافی نیز دارد که باعث می‌شود بازدیدکنندگانش تجربه خرید خوبی در بخش اروپایی استانبول داشته باشند. خدمات این مرکز خرید شامل اجاره ویلچر، خشک شویی، مسجد، کمد و اتاق تعویض نوزاد است. ساعت کاری مرکز خرید مارمارا پارک: 10:00 صبح تا 10:00 شب. امکانات مرکز خرید مارمارا پارک: فودکورت، پارکینگ، سینما، مراکز سرگرمی آدرس مرکز خرید مارمارا پارک: استانبول، خیابان چلبی محمت  موقعیت مرکز خرید مارمارا پارک  مرکز خریذد مارمارا پارک  مارمارا پارک از بهترین مراکز خرید استانبول مرکز خرید زورلو استانبول (ZORLU CENTER) مرکز خرید زورلو مجموعه‌ای مجلل با کاربری ترکیبی است که از یک مرکز خرید و سرگرمی، اقامتگاه‌ها، ادارات و یک هتل 5 ستاره تشکیل شده. مرکز خرید زورلو، یکی از جدیدترین مراکز خرید استانبول است. مرکز زورلو که در بشیکتاش قرار دارد، مجموعه‌ای از برندهای مد و زیبایی، مانند Tiffany & Co ،Fendi ،Dior Sevan ،Louis Vuitton ،Prada ،Valentino ،Saint Laurent ،Burberry ،Cavalli ،Michael Kors ،Moncler ،Mont Blanc ،Vakko Dolce&Gabbana ،Sponza را گرد هم آورده است. علاوه بر این، مرکز خرید زورلو میزبان شعبه‌هایی از رستوران‌های بین‌المللی است که برخی از آنها برای اولین بار از طریق این مجموعه به مردم معرفی شدند. این مرکز خرید استانبول یکی از بهترین مکان‌هایی است که می‌توان در آن خریدی لذت‌بخش را تجربه کرد. ساعت کاری مرکز خرید زورلو: 10:00 صبح تا 10:00 شب. امکانات مرکز خرید زورلو: فودکورت، پارکینگ، مرکز سرگرمی، مرکز برگزاری ایونت‌ها آدرس مرکز خرید زورلو: استانبول، بشیکتاش، کورو سوآئی، پلاک 2   موقعیت مرکز خرید زورلو  مرکز خرید زورلو از پاساژهای معروف استانبول  مرکز خرید زورلو مرکز خرید فروم استانبول (FORUM ISTANBUL) مرکز خرید فروم استانبول، یکی از بزرگترین و برترین مراکز خرید نه تنها در ترکیه، بلکه در اروپا است. فروم استانبول در منطقه بایرامپاشا استانبول واقع شده است که به راحتی با حمل و نقل عمومی در دسترس است. یکی از ویژگی‌های اصلی که این مرکز خرید را متمایز می کند، وجود یک آکواریوم شگفت‌انگیز در آن است. این مرکز خرید، اولین بار در سال 2009 شروع به کار کرد و میزبان انواع فروشگاه‌ها و برندهای بین‌المللی و داخلی، رستوران‌ها، کافه‌ها و مراکز سرگرمی است. فروم استانبول یکی از شناخته شده‌ترین مراکز خرید استانبول است.  ساعت کاری مرکز خرید فروم استانبول: 10:00 صبح تا 10:00 شب. امکانات مرکز خرید فروم استانبول: پارکینگ، فودکورت، سینما، لگولند، اتاق تعویض نوزاد، مراکز سرگرمی آدرس مرکز خرید فروم استانبول: استانبول، کوجاتپه، بایرامپاشا، خیابان پاشا   موقعیت مرکز خرید فروم استانبول  مرکز خرید فروم از بهترین مرکز خریدهای استانبول  مرکز خرید فروم استانبول مرکز خرید آکوآ فلوریا استانبول (AQUA FLORYA MALL) مطمئناً یکی از بهترین مراکز خرید استانبول در بخش اروپایی، مرکز خرید آکوا فلوریا است. این مجتمع خرید، مزایای منحصربه‌فردی دارد که آن را از سایر مراکز خرید استانبول متمایز می‌کند. به عنوان مثال، آکوآ فلوریا درست در ساحل دریای مرمره واقع شده است. بنابراین بازدیدکنندگان این مرکز خرید می‌توانند از منظره دریا از نقاط مختلف از جمله کافه‌ها و رستوران‌ها لذت ببرند. علاوه بر این، آکوآ فلوریا یکی از اصلی‌ترین جاهای دیدنی استانبول یعنی آکواریوم سی لایف فلوریا، بزرگترین آکواریوم موضوعی جهان را در خود جای داده است. این مرکز خرید در مجاورت پارک فلوریا قرار دارد و از پاساژهای معروف استانبول محسوب می‌شود. ساعت کاری مرکز خرید آکوآ فلوریا: 10:00 صبح تا 10:00 شب.  امکانات مرکز خرید آکوآ فلوریا: فودکورت، آکواریوم، پارکینگ، سینما، مراکز سرگرمی  آدرس مرکز خرید آکوآ فلوریا: استانبول، باکرکوی، خیابان یاشیلکوی   لیست بهترین جاهای دیدنی استانبول   موقعیت مرکز خرید آکوآ فلوریا  مرکز خرید آکو فلوریا  مرکز خرید آکوآ فلوریا، از بهترین مراکز خرید استانبول ونیزیا مگا اوت لت (VENEZIA MEGA OUTLET) یکی از مجلل‌ترین و زیباترین مراکز خرید استانبول، مرکز خرید ونیزیا مگا اوت لت است. این مرکز خرید با کانال‌های آب مصنوعی و استخرهای تزیینی، حال‌وهوای شهر زیبای ونیز و میدان معروف سن مارکو را به بازدیدکنندگان منتقل می‌کند. ونیزیا فروشگاه های اوت لت برندهای معروف جهان را در خود جای داده است. در مورد دسترسی به مرکز خرید، خط تراموا حبیبلر- توپکاپی (Habibler-Topkapi) از آن می‌گذرد و گردشگران می‌توانند با استفاده از این تراموا، خود را به ونیزیا برسانند. برندهای مطرح جهانی مانند Nike ،Hummel ،Puma ،Adidas ،North face Timberland در این مرکز خرید شعبه دارند.  ساعت کاری مرکز خرید ونیزیا مگا اوت لت: 10:00 صبح تا 10:00 شب. امکانات مرکز خرید ونیزیا مگا اوت لت: فودکورت، سینما، مراکز سرگرمی آدرس مرکز خرید ونیزیا مگا اوت لت: استانبول، محله کارادنیز، کوچوکوی، پلاک 408  موقعیت مرکز خرید ونیزیا مگا اوت لت  مرکز خرید ونیزیا مگا اوت لت استانبول  ونیزیا مگا اوت لت، از بهترین مراکز خرید استانبول  مراکز خرید استانبول در قسمت آسیایی بخش آسیایی استانبول، یک بهشت ​​خرید با بازارهای شهری محلی، خیابان‌های خرید و ده‌ها مرکز خرید بزرگ است. بخش آسیایی استانبول خرید ارزان‌تری را در مقایسه با بخش اروپایی برای مسافران به همراه می‌آورد، زیرا سمت اروپایی توریستی‌تر است و بیشتر ساکنان بخش آسیایی را افرد محلی‌ تشکیل می‌دهند.  مکان‌های زیادی برای خرید در بخش آسیایی استانبول وجود دارد. البته بهترین راه این است که از خیابان‌های معروف خرید مانند خیابان بغداد یا خیابان بهاریه، کنکاش خود را شروع کنید. معمولا در این خیابان‌ها می‌توانید فروشگاه‌های برندهای معروف دنیا را پیدا کنید. این فروشگاه‌های خرید در بخش آناتولی استانبول معمولاً قیمت‌های اقتصادی‌تری دارند. ما در این بخش برخی از مراکز خرید سمت آسیایی استانبول را معرفی خواهیم کرد. معروف‌ترین محله‌های استانبول مرکز خرید آکاسیا استانبول (Akasya Shopping Mall) آکاسیا، یک مرکز خرید واقع در محله آجیبادم (Acıbadem) است. در این مجموعه بزرگ می‌توانید انواع لباس، لوازم آرایشی و لوازم الکترونیکی بخرید، زیرا آکاسیا میزبان برندهای درجه یک جهانی است. متروی M4 که از کادیکوی (Kadikoy) حرکت می‌کند، شما را به این مرکز خرید استانبول می‌رساند، پس، از نظر حمل و نقل مشکلی نخواهید داشت. آکاسیا از زمان افتتاش در سال 2014، هم برای استانبولی‌ها و هم برای گردشگران به یک اندازه جذاب بوده است. اگر دوست دارید علاوه بر خرید، از مناطق آسیایی استانبول نیز دیدن کنید، به این مرکز خرید سری بزنید.  ساعت کاری مرکز خرید آکاسیا استانبول: 10:00 صبح تا 10:00 شب. امکانات مرکز خرید آکاسیا استانبول: فودکورت، سینما، مراکز سرگرمی آدرس مرکز خرید آکاسیا استانبول: استانبول، اوسکودار، کوچه چچن، پلاک 25   موقعیت مرکز خرید آکاسیا  مرکز خرید آکاسیا از پاساژهای معروف استانبول  مرکز خرید آکاسیا استانبول مرکز خرید واتر گاردن استانبول (Watergarden İstanbul) مرکز خرید واترگاردن، یکی از زیباترین مراکز خرید در بخش آسیایی استانبول است. واتر گاردن مانند نامش، یک باغ آبی دارد. بعد از خرید، می‌توانید غذاهای ترکی را در رستوران‌ها و کافه‌های این مجموعه زیبا میل کنید و از فضایش لذت ببرید. واترگاردن مرکز خریدی است که رویکردهای کلیشه‌ای مراکز خرید استانبول را از بین می‌برد. در این مجموعه دیدنی، یک خیابان نوستالژی احداث شده است که برندهایی با حداقل 50 سال سابقه در آن قرار دارند. در این خیابان از سیستم‌های سقف سیار و نور روز استفاده می‌شود. واتر گاردن در کنار مرکز مالی بین‌المللی در آتاشهیر استانبول واقع شده است که بخش‌های فودکورت، مرکز تفریحی و فرهنگی و بیش از 150 مغازه با انواع برندها در آن مستقر است. ساعت کاری مرکز خرید واتر گاردن استانبول: 10:00 صبح تا 10:00 شب. امکانات مرکز خرید واتر گاردن استانبول: پارکینگ، فودکورت، مراکز سرگرمی، نمایشهای آب، نور، لیزر، موسیقی و آتش، تئاتر و کنسرت، پارک‌های بازی و ماجراجویی   آدرس مرکز خرید واتر گاردن استانبول: استانبول، آتاشهیر، کوچه کیزیلبگونیا   موقعیت مرکز خرید واتر گاردن استانبول  مرکز خرید واتر گاردن در سمت آسیایی استانبول  مرکز خرید واتر گاردن مرکز خرید هیلتاون استانبول (Hilltown AVM) مرکز خرید هیلتاون یک مرکز خرید جدید است که علاوه بر ایجاد فرصت خرید، مکان خوبی برای گذراندن وقت به شمار می‌آید. شما می‌توانید با پیاده شدن در ایستگاه کوجوکیالی (Kucukyali) متروی M4 که از کادیکوی (Kadikoy) حرکت می‌کند، خودتان را به این مرکز خرید استانبول برسانید. بسیاری از برندهای جهانی مانند zara ،stradivarius ،H&M and pull & Bear،Nike در این مجموعه فعالیت می‌کنند و مشتریان می‌توانند کالاهای روز دنیا را در آن‌ها خریداری کنند. هیلتاون یکی از لوکس ترین مراکز خرید استانبول محسوب می‌شود. ساعت کاری مرکز خرید هیلتاون استانبول: 10:00 صبح تا 10:00 شب. امکانات مرکز خرید هیلتاون استانبول: محل پارک موتور سیکلت، کافه و رستوران، مرکز بازی کودکان آدرس مرکز خرید هیلتاون استانبول: استانبول، مالتپه، خیابان سیتلر، پلاک 28  موقعیت مرکز خرید هیلتاون استانبول  مرکز خرید هیلتون یکی از بهترین مراکز خرید استانبول  مرکز خرید هیلتون استانبول مرکز خرید عمار اسکوئر (Emaar Square mall) مرکز خرید عمار اسکوئر با در اختیار داشتن شعب فروشگاه‌های اغلب برندهای معروف سراسر جهان و همچنین برندهای محلی ترکیه، تجربه خریدی لذت‌بخش را در اختیار گردشگران قرار می‌دهد. قیمت‌ها در مرکز خرید عمار اسکوئر متناسب با هر نوع بودجه‌ای است و این ویژگی خرید را بسیار آسان‌تر می‌کند. سینما 4DX چند طبقه، آکواریوم عمار، باغ وحش زیر آب و سکوی تماشایی که در سال 2018 به روی عموم باز شد، عمار اسکوئر را به یکی از بهترین مراکز خرید استانبول در سمت آسیایی تبدیل می‌کند.  ساعت کاری عمار اسکوئر استانبول: 10:00 صبح تا 10:00 شب. امکانات عمار اسکوئر استانبول: سینما، رستوران، کافی‌شاپ، باغ‌وحش، آکواریوم، تئاتر آدرس عمار اسکوئر استانبول: استانبول، اوسکودار،خیابابن لیبادیه، پلاک 88  موقعیت عمار اسکوئر استانبول  مرکز خرید عمار اسکوئر، از بهترین مراکز خرید استانبول  مرکز خرید عمار اسکوئر در قسمت آسیایی استانبول مرکز خرید اوت لت اپتیموم استانبول (Optimum Outlet) مرکز خرید اوت لت اپتیموم استانبول که برنده جایزه بهترین اوت لت هم در اروپا و هم در ترکیه شده است، با نوآوری در نحوه خرید با فضاهای مدرن و زیبای خود، تعداد بازدیدکنندگان خود را به حدود 13 میلیون نفر در سال تغییر داده است. اوپتیموم با ایجاد فرصت‌های نامحدود خرید و سرگرمی برای بازدیدکنندگان خود، یک محیط اجتماعی ایجاد می‌کند که در آن خرید به یک سبک زندگی تبدیل می‌شود. این مرکز با سینماهای مدرن خود، اولین و تنها پیست اسکیت 541 متر مربعی یخ واقعی طرف آناتولی، سالن سینمای 5 بعدی و زمین‌های بازی کودکان، اوقات خوشی را برای بازدیدکنندگان خود فراهم می‌کند و لذت خرید کردن را افزایش می‌دهد. بازدیدکنندگان اپتیموم می‌توانند در تراس‌های بیرونی از غذاهای مختلف در فودکورت این مجموعه متشکل از برندهای داخلی و خارجی در نور طبیعی روز لذت ببرند. گردش در این مرکز خرید، خودش نوعی تفریح حساب می‌شود. ساعت کاری مرکز خرید اپتیموم استانبول: 10:00 صبح تا 10:00 شب. امکانات مرکز خرید اپتیموم استانبول: پارکینگ، مراکز بازی و سرگرمی کودکان، پیست اسکی، سینما، فودکورت آدرس مرکز خرید اپتیموم استانبول: استانبول، آتاشهیر، خیابان دموکراسی  بهترین تفریحات استانبول کجاست؟  موقعیت مرکز خرید اوت لت اپتیموم استانبول  مرکز خرید اوت لت اپتیموم استانبول  مرکز خرید اوت لت اپتیموم استانبول از مراکز خرید استانبول سخن آخر همانطور که می‌دانید، استانبول یکی از مهمترین مقاصد خرید برای گردشگران از سراسر جهان به شمار می‌آید و مراکز خرید استانبول به نوبه خود، نقش مهمی را در گسترش و رونق گردشگری این شهر ایفا می‌کنند. شاید بتوان گفت افراد بسیاری، بخش قابل توجهی از زمان سفرشان را در بهترین مراکز خرید استانبول سپری می‌کنند و این موضوع به افزایش تعداد این مراکز در شهر توریستی استانبول منجر شده است. در این لیست سعی بر آن داشتیم که تعدادی از بهترین مراکز خرید استانبول را در قالب یک مطلب کوتاه به شما معرفی کنیم تا اگر در هر کدام از قسمت‌های آسیایی و اروپایی این شهر اقامت داشتید، بتوانید به آن‌ها سری بزنید و خریدی موفق را در آن‌ها تجربه کنید. با شناخت این مراکز خرید در استانبول، راهنمای سفر به استانبول شما کامل می‌شود. حالا شما از تجربه خریدتان در استانبول برای ما بگویید.    تألیف: تیم نویسندگان لست‌سکند"
https://lastsecond.ir/blog/3266-things-to-do-in-bangkok,تایلند را چگونه بگردیم؟ راهنمایی درباره شهر هزار لبخندتایلند یکی از کشورهایی است که هر کسی را می‌تواند به سفر علاقه‌مند کند. چون جاذبه‌های مختلف،‌ طبیعت خاص و تفریحاتش مناسب هر سن و سلیقه‌ای است. اما برای لذت‌ بردن از این کشور شگفت‌‌انگیز، شما باید به‌خوبی بدانید که چه شهری مناسب سفر شماست،‌ دوست دارید به سراغ ساحل‌های سفید و تمیز بروید یا پاساژهای شیک و نوساز را ترجیح می‌دهید؟ برایتان اولویت، دیدن جاذبه‌های تاریخی و فرهنگی است یا تورهای رفتینگ در روخانه‌های وحشی جزایر تایلند؟‌ راهنمای سفر به بانکوک می‌تواند تصمیم شما را برای سفر به این منطقه مشخص کند. اگر دقیقا نمی‌دانید کدام یک از مقصدهای کشور تایلند برای شما مناسب‌تر است،‌ پیشنهاد می‌کنیم پیش از خرید تور تایلند، حتما سراغ اطلاعات مربوط به شهرهای مختلف تایلند بروید. در این مطلب از مجله لست‌سکند، راهنمای سفر به بانکوک را برای شما ارائه کرده‌ایم،‌ اگر کنجکاوید درباره سفر به این شهر بیشتر بدانید تا پایان مطلب را دنبال کنید.   آنچه در ادامه مطلب خواهید خواند  بانکوک کجاست؟مردم بانکوک و ریشه‌های فرهنگی‌شانچرا باید به بانکوک رفت؟‌چطور به بانکوک برویم؟آب و هوا و بهترین زمان سفرهزینه‌های بانکوک؛ لوکس اما قابل کاهشکاهش هزینه‌ها در سفر بانکوکحمل و نقل در بانکوک از سه چرخه تا قایق! دیدنی‌ها و همه فعالیت‌های جذاب بانکوک کاخ پادشاهی بانکوک (Grand Palace and Wat Phra Kaew)معبد وات آرون (Wat Arun The-Temple of Dawn) معبد وات فو (Wat Pho) خرید از بازار چینی‌ها میدان سیام (Siam Square) بازار آخر هفته (Chatuchak) موزه ملی بانکوک (National Museum Bangkok)تجربه سافاری در طبیعیت (Safari World)مراکز خرید بانکوک جزو جدانشدنی از شهر مرکز خرید ام بی کی(MBK Center)بازار پراتونام (Pratu Nam Market)مرکز خرید پلاتینیوم (Platinum Fashion Mall)شکم‌گردی در بانکوک، شهر هزار لبخندرستوران رد اسکای (Red Sky Restaurant)رستوران کشتی تفریحی چائو پرایا دینر (chao phraya dinner cruise) رستوران بازیل (Basil) بانکوک کجاست؟ اولین نکته برای انتخاب این مقصد این است که بدانید اصلا بانکوک کجاست؟ کلانشهر بانکوک با مناطق اطرافش، به عنوان پایتخت ملی شناخته می‌شود و استان یا منطقه ویژه‌ای مستقل در کنار 75 استان دیگر تایلند به حساب می‌آید. بانکوک در سال 1782 به دستور شاه رامای اول به عنوان پایتخت بنا شد و اکنون با گذشت بیش از دو قرن، به کلان شهری بزرگ تبدیل شده است. بانکوک مثل سایر شهرهای بزرگ و مدرن دنیا به داشتن ساختمان‌های عظیم، هتل‌های بسیار مجلل، مراکز خرید و فرودگاهی مدرن و بین‌المللی افتخار می‌کند، ضمن آنکه زیبایی بافت و رسوم سنتی خود را حفظ کرده است. این شهر، ترکیبی از جلوه‌های غربی، شرقی و مدرن و باستانی است. ظاهرش اما چهره امروزی به خود گرفته است، در حالی که سنت‌های دیرین، همچنان در زندگی روزمره مردم تجلی می‌کنند، بنابراین صرف نظر از مدرن شدنش، هنوز امتیاز و ارزش خود را جهت نگاهی گذرا به هنرهای سنتی، معماری، مذهبی و سایر جنبه های فرهنگی مردم تایلند، آن هم در بهترین شرایط حفظ کرده است. در اولین مواجهه با این شهر، با گرمای شدید، آلودگی و لبخندی چون ضمیمه‌ای محو ناشدنی بر چهره‌ تایلندی‌ها روبه‌رو خواهید شد. بانکوک، پرجمعیت‌ترین شهر تایلند با جمعیتی بالغ بر ۱۱ میلیون نفر، یکی از گردشگرپذیرترین شهرهای تایلند نیز محسوب می‌شود و تورهای بانکوک در این میان جایگاه ویژه ای دارند. قیمت تورهای بانکوک  نمایی از بانکوک روی نقشه تایلند  موقعیت دقیق بانکوک روی نقشه مردم بانکوک و ریشه‌های فرهنگی‌شان  زبان رسمی مردم بانکوک تایلندی است و این شهر پایتخت و پرجمعیت‌ترین شهر تایلند است. بیشتر مردم بانکوک پیرو آیین بودایی و اندکی هم پیرو اسلام و مسیحیت هستند. فرهنگ مردم بانکوک مانند همه پایتخت‌ها، ترکیبی از دنیای سنتی و مدرن است، اما قسمت جالب در سفر به بانکوک این است که درست در مدرن‌ترین نقاط، شما با یک معبد پر زرق‌وبرق به‌عنوان نمادی از سنت‌های تایلند روبه‌رو می‌شوید. درواقع، فرهنگ تای (تایلند) مخلوطی از فرهنگ سنتی هندی، چینی و رسوم و نشانه‌های خاص تایلند است که کشور هزار لبخند را می سازد. در فرهنگ تای حتی در شهرهای مدرن و پیشرفته‌ای مانند بانکوک نقش خانواده بسیار پر رنگ است و اغلب جوان با حرکت چسباندن دو کف دست مقابل صورت یا همان وای (wai) احترام خود را نسبت به بزرگترها نشان می‌دهند.   زنان تایلندی درحال ادای احترام چرا باید به بانکوک رفت؟‌ یکی از مهم‌ترین سوال‌هایی که باید در راهنمای سفر به بانکوک به آن پاسخ داد، این است که اصلا بانکوک ارزش دیدن دارد؟‌ پاسخ این سوال قطعا بله است. هرچند که در ابتدای مطلب توضیح دادیم که شهرهای مختلف تایلند، می‌توانند مقصد مسافرانی با هدف‌های مختلفی از سفر باشند، اما بیایید یک بار آنچه در تایلند انتظار شما را می‌کشد، دوره کنیم: معابد عجیب و حیرت‌آور،‌ تفریحات رنگارنگ،‌ امکانات رفاهی مناسب و البته مراکز خرید جذاب!‌ بانکوک می‌تواند برای هر کسی جذاب باشد. شاید برایتان جالب باشد بدانید بانکوک محبوب ترین شهر جهان در سال 2018 بوده است و همه این‌ها می‌تواند دلیل خوبی برای رفتن به این شهر باشد.  نمایی از شهر بانکوک در روز چطور به بانکوک برویم؟ بعد از پاسخ به سوال بانکوک کجاست، نوبت به چگونگی دسترسی به این شهر می‌رسد. بانکوک از راه‌های مختلفی دردسترس است و از هر وسیله‌ای برای رفتن به آن می‌توانید استفاده کنید، اما منطقی‌ترین و بهترین راه برای رفتن به تایلند و بانکوک، استفاده از مسیر هوایی است. بانکوک 2 فرودگاه دارد که برای پرواز‌های داخلی و بین‌المللی در نظر گرفته شده‌اند. فرودگاه بین‌المللی بانکوک، فرودگاه  Suvarnabhumi Airport (BBK) و فرودگاه Don Mueang Airport (DMK) که 24 کیلومتر از شهر فاصله دارد و بیشتر، پروازهای بین‌شهری در آن صورت می‌گیرد. موقعیت دقیق فرودگاه بین‌المللی بانکوک   نمایی از داخل فرودگاه بانکوک آب و هوا و بهترین زمان سفر اگر دقیقا بدانید بانکوک کجاست، حتما به این موضوع پی برده‌اید که در فاصله نزدیکی نسبت به خط استوا قرار دارد و طبیعتا در اکثر روزهای سال هوای گرمی را تجربه می‌کند؛ به طوری که شاید در فصل بهار، دمای هوا به 37 درجه برسد حالا به این دمای هوا میزان رطوبت را هم اضافه کنید تا به وضعیت آب‌وهوای بانکوک، در فصل‌های گرم  پی ببرید.  اگر دوست دارید در بهترین زمان به سراغ بانکوک و جاذبه‌هایش بروید، می‌توانید یک بازه زمانی از آبان تا اواخر بهمن را انتخاب کنید. این بازه زمانی به فصل سرد در تایلند شهرت دارد و برخلاف تصور، هوا آن‌چنان سرد نیست و در نهایت به 22 درجه می‌رسد، در نتیجه شما می‌توانید در هوایی به لطافت بهار در شهر گردش کنید. هزینه‌های بانکوک؛ لوکس اما قابل کاهش بانکوک می‌تواند یک مقصد لوکس برای بسیاری از افراد باشد، جاذبه‌های بسیار، تفریحات رنگارنگ و رستوران‌ها و کافه‌هایی که تمام روزتان را پر می‌کند، به همان نسبت هم جای مناسبی است برای کسانی که می‌خواهند هزینه‌های سفرشان را کاهش دهند. اغلب هم پیش از سفر به این شهر، از بخش عظیمی از هزینه‌های سفر یعنی بلیط هواپیما و قیمت هتل‌ها با خرید تور آگاه می‌شوید. البته بد نیست به این مورد هم اشاره کنیم که تورهای بانکوک بسیار متنوع هستند و حتی می‌توانید برای سبک‌تر کردن هزینه سفرتان، تور اقساطی تایلند تهیه کنید. فراموش نکنید که این همه، هزینه‌های شما در سفر نیست. در مدت سفر، شما به جز خریدهای شخصی، باید تعداد مشخصی هزینه ورودی برای جاهای دیدنی، هزینه وعده‌های غذایی روزانه و همین‌طور حمل و نقل در شهر را بپردازید. به طور متوسط، هزینه یک روز گردش در بانکوک برای هر شخص، می‌تواند تا 40 دلار باشد. (به دلیل نوسانات قیمت به دلار اعلام شده است.)  کاهش هزینه‌ها در سفر بانکوک در مورد هزینه سفر گفتیم، اما در این راهنمای سفر به بانکوک در مورد کاهش هزینه‌ها هم حرف می‌زنیم. در اولین قدم، بد نیست بدانید بیشتر معابد، ورودی رایگان دارند بنابراین برای بازدید از معابد، مجبور به پرداخت هزینه زیادی نیستید، اما بخش کمرشکن سفر، هزینه خورد و خوراک است. برای این قسمت می‌توانید از رستوران‌های لوکس و زنجیره‌ای چشم‌پوشی کنید و به سراغ غذاهای خیابانی تایلند بروید، با این کار، هم تجربه جذابی از فرهنگ تای به‌دست خواهید آورد و هم هزینه‌ها را کاهش می‌دهید. از طرف دیگر، برای خرید هم گزینه‌های مناسبی در بانکوک وجود دارد؛ از مراکز خرید مقرون‌به‌صرفه تا بازارهای آخر هفته با ارزان‌ترین قیمت‌ها.  نمایی از شهر بانکوک حمل و نقل در بانکوک از سه چرخه تا قایق!   برای جابه‌جایی در بانکوک، انتخاب‌های متنوعی پیش‌روی شماست. در مطالبی مشابه مطلب راهنمای سفر بانکوک، اغلب تاکسی، اتوبوس و در نهایت مترو به عنوان گزینه‌های روی میز برای گردش در شهر معرفی می‌شوند، اما شما در بانکوک راه‌های دیگری هم دارید، مثلا می‌توانید به سراغ توک‌توک‌ها بروید، همان موتور‌های سه چرخی که در هند هم به فور پیدا می‌شوند، یا اینکه با BTS (راه‌آهن هوایی که ما اغلب به نام مونوریل می‌شناسیم) از یک سمت شهر به سمت دیگری بروید. گزینه جذاب دیگری که برای حمل‌ونقل در سفر به بانکوک به کمک شما می‌آید، قایق‌های رودخانه چائو فرایا است که نه تنها به‌عنوان یک وسیله حمل و نقل شناخته می‌شود، بلکه به تنهایی یک تفریح است. با وجود موارد بالا، باز هم در این شهر به سادگی می‌توانید به سراغ تاکسی‌ها و مترو و تاکسی‌های اینترنتی بروید. سرویس grab در بانکوک، سرویس تاکسی اینترنتی در این شهر است و مانند اوبر یا سایر نرم‌افزارهای مربوط به این حوزه، کافی است آن را دانلود کنید.   حمل و نقل در بانکوک دیدنی‌ها و همه فعالیت‌های جذاب بانکوک در راهنمای سفر به بانکوک، حتما باید سری به بخش جاذبه‌ها زد. مگر می‌شود برای چنین سفری بدون شناختن جاهای دیدنی برنامه‌ریزی کرد؟‌ جاذبه‌های بانکوک را می‌توان به دو بخش تقسیم کرد: بخش اول، جاذبه های مربوط به فرهنگ بودایی‌ها و بخش دوم، مقاصد مناسب خرید و تفریح است. در ادامه به تعدادی از این جاذبه ها اشاره می کنیم. لیست بهترین جاهای دیدنی تایلند  کاخ پادشاهی بانکوک (Grand Palace and Wat Phra Kaew) یکی از مکان‌هایی که هر گردشگری در تایلند از آن بازدید می کند و پای ثابت راهنمای سفر به بانکوک است، کاخ پادشاهی و معبد بودای زمردین است. این کاخ در واقع مجموعه ای از ساختمان های مختلف است که از اواخر قرن ۱۸ تا نیمه های قرن ۲۰ محل سکونت تمامی پادشاهان تایلند بوده اند. ساخت این کاخ با چوب در سال ۱۷۸۲ آغاز شد و در دوران تاجگذاری رامای اول به پایان رسید. نقشه اولیه این کاخ از دوره آیوتایا Ayutthaya گرفته شده، ابتدا مساحت آن حدود ۵۱۰ کیلومترمربع بوده و در زمان سلطنت رامای دوم به اندازه کنونی خود یعنی ۶۰۰ کیلومترمربع رسیده است.  ساختمان‌های متعدد این کاخ، در دوران رامای اول ساخته شده، اما پادشاهان بعدی بخش‌هایی از آن را تغییر داده‌اند، نوسازی یا به منظور ساخت بناهای جدیدتر، تخریب کرده‌اند. این کاخ در ساحل غربی رودخانه بانکوک واقع شده و گرداگردش را دیواری به طول ۱۹۰۰ متر فراگرفته است. آن سوی دیوار هم کانالی قرار دارد که در گذشته به منظور حفاظت از کاخ در برابر دشمنان ساخته شده و منطقه اطراف کاخ را به صورت جزیره درآورده است.  موقعیت دقیق کاخ پادشاهی بانکوک  نمایی از معبد بودای زمردین و کاخ پادشاهی بانکوک معبد وات آرون (Wat Arun The-Temple of Dawn) معبد آرون یا سپیده صبح از روی خدای هندوها «Aruna» نام‌گذاری شده است. این معبد، در تمام بروشور های توریستی دیده می شود و در کنار رودخانه «Chao Phraya» قرار دارد. پادشاه تاک سین این معبد قرن هفدهمی را به عنوان معبد سلطنتی و قصر خود انتخاب کرد، زیرا این معبد اولین جایی در «Thonburi» است که نور سپیده صبح را از آن می توان دید. همچنین بودای زمردین، پس از باز پس‌گیری از لائوس و قبل از اینکه به معبد فعلی برده شود، در اینجا نگهداری می‌شد.  حتی بدون آن مجسمه مقدس، این معبد از احترام ویژه‌ای برخوردار بوده و توسط پادشاهان تایلند بازسازی شده و بر وسعت آن افزوده شده است. ساختمان اصلی، دارای 2 تراس است. عمارت‌های طبقه اول شامل مجسمه‌های بودا در مهم‌ترین دوره زندگیش است و در تراس دوم، مجسمه‌هایی از خدایان هندو و فیل سه سر دیده می‌شوند.  موقعیت دقیق معبد وات آرون  معبد وات آرون هنگام غروب خورشید  معبد وات فو (Wat Pho) نام کامل آن Phra Chetuphon Vimolmangklararm Rajwaramahaviharn است. این معبد، قدیمی‌ترین و بزرگترین معبد در بانکوک است که در قرن 16 ساخته شد و در سال 1781 تقریباً به طور کامل، توسط پادشاه رامای اول بازسازی شد. این معبد دارای بزرگترین مجسمه بودای دراز کشیده و بیشترین تصاویر از بودا در تایلند است و اولین مرکز تعلیم و تربیت عمومی به شمار می رود. جاده چتوپون «Chetuphon Road» محوطه را به دو قسمت تقسیم می‌کند که هر قسمت با دیوارهای سفید کاری شده احاطه شده‌اند. جالب‌ترین قسمت آن، قسمت شمالی است که شامل «Bot»، فضایی پر از تصاویر بوداست و «chedi»ها که ساختارهای برج مانندی یادآور 3 پادشاه سلسله چاکری هستند، کتابخانه‌ای از کتب مقدس بودا، سالن خطابه، ساختمان بزرگ اصلی «Wihan» که بودای دراز کشیده را در خود جای داده است و مدرسه‌ای برای آموزش فلسفه بودا است.  بودای دراز کشیده، مجسمه‌ای عظیم به ابعاد 46 متر طول و 15 متر ارتفاع است. این بودا از هسته مرکزی آجری با روکش گچ ساخته شده و پوششی از طلا آن را تکمیل می کند. چشم‌ها و پاهای آن با مروارید تزیین شده که پاها نشان دهنده 180 مشخصه مبارک یک بودا هستند. موقعیت دقیق معبد وات فو  بودای لمیده در معبد وات فو  خرید از بازار چینی‌ها در ادامه، راهنمای سفر به بانکوک به سراغ یکی از جالب‌ترین بازارهای این شهر می‌رویم که بسیاری از مسافران بانکوک، رفتن به آن را یک باید تلقی می‌کنند؛ بازار چینی‌ها. در اینجا می‌توانید با غذاهای شرقی آشنا شوید و در صورتی اهل خرید سوغاتی باشید، مکانی مناسب برای شما به شمار می‌رود. البته این را هم در نظر داشته باشید که قیمت این مکان به نسبت سایر نقاط بانکوک پایین‌تر و به صرفه‌تر است.  موقعیت دقیق محله چینی‌ها   یکی از بازارهای چینی در بانکوک  میدان سیام (Siam Square) میدان سیام در تایلند، ترکیبی از محیطی لوکس و زیبا است. این نقطه از بانکوک، جزء نقاط پربازدید و البته گران‌قیمت شهر محسوب می‌شود. بسیاری، آن را با خیابان پنجم در نیویورک یا خیابان باند در لندن مقایسه می‌کنند. این منطقه پر است از مراکز خرید لوکس که دوست‌داران خاص خودش را دارد. انواع مجتمع‌های متنوع و خرید، دوستداران این منطقه را همیشه راضی نگه می‌دارد.  موقعیت دقیق میدان سیام   میدان سیام در شب   بازار آخر هفته (Chatuchak) یکی دیگر از نقاطی که برای خرید صنایع‌دستی و سوغاتی مناسب است و توریست‌های غربی علاقه زیادی به آن دارند، خرید در بازار Cahtuchak است. آخر هفته‌ها بیش از 200000 نفر از این بازار بازدید می‌کنند و همین امر از این بازار، یک الویت برای توریست‌ها ساخته است و شاید جالب‌تر از همه، این باشد که به‌روزترین لباس‌های فصلی را نیز می‌توانید به راحتی در اینجا پیدا کنید. موقعیت دقیق بازار آخر هفته   بازار آخر هفته بانکوک   موزه ملی بانکوک (National Museum Bangkok) دیدن موزه ملی در بانکوک، تاریخ تایلند را به ما نشان می‌دهد که چگونه مردم در دوره‌های مختلف در آن کشور زندگی می‌کردند. موزه ملی، بزرگ‌ترین موزه در جنوب شرقی آسیا است. ساختمان موزه ابتدا در سال ۱۷۸۲ و به عنوان قصر نایب‌السلطنه رامای اول، شاهزاده وانگ نا، بنا شد و در سال ۱۸۸۴ رامای پنجم با تغییر کاربری، آن را به موزه تبدیل کرد. قسمت تاریخی موزه، نشان‌دهنده رویدادها و چهره‌های مهم دوران پیش از تاریخ، سوخوتای و آیوتایا است.  در تالارهای مرکزی، مجموعه‌ای از سازهای موسیقی سنتی تایلند، لائوس، کامبوج و اندونزی به همراه سرامیک‌ها، البسه و منسوجات، حکاکی‌های چوبی، نشان‌های سلطنتی، و اسلحه‌های چینی به نمایش درآمده‌اند. ساختمان‌های هنر و اشیاء هنری، تمامی سبک‌ها و دوره‌های هنری آسیای جنوب شرقی را پوشش داده‌اند. فضای پیرامونی موزه همچنین میزبان معبد کوچک بودایی است که در سال ۱۷۹۵ بنا شده است. درون معبد، نقاشی‌های دیواری گیرا و تصویری ستایش شده از بودا وجود دارند. افسانه‌ها این تصویر را متعلق به سیلان می‌دانند اما تاریخ هنرشناسان، آن را به دوره سوخوتای قرن سیزدهم میلادی نسبت می‌دهند.  موقعیت دقیق موزه ملی بانکوک  بخشی از موزه ملی بانکوک تجربه سافاری در طبیعیت (Safari World) این باغ وحش، مخصوص افرادی هست که از باغ وحش خوششان نمی‌آید! در واقع بازدید از این مکان، می‌تواند نظر این افراد را در مورد باغ وحش عوض کند. در این باغ وحش، حیوانات فضای کافی برای زندگی و تفریح دارند و انواع تورهای سافاری در این باغ وحش برای گردشگران و بازدیدکنندگان آن برگزار می‌شود. این پارک، دارای چندین قسمت مختلف و متنوع است که از جمله‌ی آن‌ها می‌توان به پارک پرندگان و هم‌چنین پارک آبی اشاره کرد.  سافاری در بانکوک مراکز خرید بانکوک جزو جدانشدنی از شهر ممکن نیست راهنمای سفر به بانکوک را بخوانید و در آن خبری از بهترین مراکز خرید شهر نباشد. در بیشتر اوقات، تفاوتی ندارد مقصد کجاست، خرید جزو بخش‌های اصلی سفر خواهد بود. بسیاری از کسانی که اهل سفر هستند، بارها این مورد را گفته‌اند که در یک سفر حتی قصد خرید یک سوغات ساده را هم نداشته‌اند، اما باز هم سر از پاساژها و بازارها در آورده‌اند، به همین دلیل ما هم در راهنمای سفر به بانکوک به سراغ مراکز خرید رفته‌ایم. در ادامه، تعدادی از مراکز خرید را بررسی می‌کنیم.  مرکز خرید ام بی کی(MBK Center) مرکز خرید ام بی کی، جزء مراکز خرید ارزان و اقتصادی بانکوک است. این مرکز خرید بزرگ که از بیش از 2000 فروشگاه تشکیل شده است، تنوع بی‌نظیری از اجناس را در اختیار خریداران و گردشگران قرار می‌دهد. اجناسی مثل؛ چمدان، کفش، چرم، پوشاک، کمربند و حتی لباس‌های شنا و ورزشی نیز در این مرکز خرید در دسترس هستند.  موقعیت دقیق مرکز خرید MBK  مرکز خرید MBK در بانکوک  مرکز خرید در بانکوک بازار پراتونام (Pratu Nam Market) مرکز خرید پراتونام در واقع یک بازار بزرگ خرده فروشی است که اجناسی مثل پوشاک و کفش را عرضه می‌کند. شاید یکی از ویژگی‌های بزرگ این بازار، به‌خصوص برای کسانی که به شلوغی‌های بازار علاقه دارند و نگاهی مردم شناسانه به مقصد گردشگری خود دارند، تراکم بسیار بالای خریداران در بازار پراتونام باشد.   موقعیت دقیق بازار پراتونام  بازار سنتی در بانکوک مرکز خرید پلاتینیوم (Platinum Fashion Mall) یکی از معروف‌ترین مراکز خرید بانکوک، مرکز خرید پلاتینیوم است. این مرکز خرید بیش از 1300 فروشگاه را در خود جای داده است که اجناس و وسایلی مانند انواع پوشاک، کفش، لوازم آرایشی و بهداشتی و چرم را عرضه می‌کند. همچنین از دیگر محاسن مرکز خرید پلاتینیوم، قیمت بسیار مناسب آن است که در بعضی موارد با قیمت مراکز عمده‌فروشی برابری می‌کند. در طبقه بالای مرکز خرید پلاتینیوم، یک غذاخوری تایلندی قرار گرفته است.  موقعیت دقیق مرکز خرید پلاتینیوم  مرکز خرید پلاتینیوم بانکوک شکم‌گردی در بانکوک، شهر هزار لبخند یکی دیگر از موارد مهم در راهنمای سفر به بانکوک، برشمردن رستوران‌های خوب بانکوک است، مسلما یکی از مهم‌ترین دغدغه‌های هر مسافری در هر مقصدی، پیدا کردن رستوران‌های قابل اعتماد و خوب است. تایلند و بانکوک به غذای خیابانی و لذیذ خود معروف هستند. اگر به این کشور و شهر سفر کردید، حتما تجربه لذت‌بخش غذاهای خیابانی آن را در کنار بازدید از جاذبه‌های بی‌نظیرش برای خود رقم بزنید. از جمله معروف‌ترین غذاهای تایلندی می‌توان به تام یام گونگ، سام تام، تام خا گای، پد تایلندی، پد خائو و مرغ سبز اشاره کرد. در ادامه راهنمای سفر بانکوک به سراغ برخی از بهترین رستوران‌های این شهر می رویم. رستوران رد اسکای (Red Sky Restaurant) رستوران رد اسکای بانکوک در طبقات 56 تا 59 یک برج در نزدیکی ایستگاه مونوریل میدان سیام قرار گرفته است. این اسکای رستوران نسبت به سایر اسکای رستوران‌ها از قیمت مناسب‌تری برخوردار است و چشم‌اندازی بسیار زیبا و چشم‌نواز دارد. همچنین میز و صندلی‌های این رستوران زیبا در محیط غیر مسقف قرار گرفته‌اند تا هوایی خنک را در گرمای بانکوک تجربه کنید.  موقعیت دقیق رستوران رد اسکای  رستوران رد اسکای در بانکوک رستوران کشتی تفریحی چائو پرایا دینر (chao phraya dinner cruise) اگر به دنبال تجربه یک شکم‌گردی لوکس و درجه یک هستید، این کشتی و رستوران آن، بهترین گزینه شما محسوب می‌شوند. کشتی لوکس و تفریحی چائوپرایا در رودخانه‌ای با همین نام قرار دارد و از موسیقی زنده نیز برای چند برابر شدن لذت غذایی منحصر به فرد بهره می‌برد. نحوه سرو غذا در این کشتی به‌صورت سلف سرویس است.  موقعیت دقیق رستوران چائو پرایا   رستوران چائوپرایا در بانکوک  رستوران بازیل (Basil) در رستوران بازیل می‌توانید تجربه غذاهای اصیل تایلندی را داشته باشید. از غذاهایی که در این رستوران می‌توانید تجربه کنید، می‌توان به سوپ تام یام گونگ اشاره کرد. همچنین علاوه غذای لذیذ و قیمت بسیار مناسب رستوران بازیل، رفتار و پذیرایی کارکنان این رستوران برای مشتریانش بسیار رضایت‌بخش است. موقعیت دقیق رستوران بازیل   رستوران بازیل بانکوک سخن آخر سفر به تایلند و به‌ویژه بانکوک، می‌تواند جزو پرخاطره‌ترین سفرهای شما باشد. برخورد با فرهنگی تا این اندازه متفاوت، تجربه‌ای خاص و هیجان‌انگیز است. در راهنمای سفر به بانکوک، تلاش کردیم تا اطلاعات ضروری در این مورد را در اختیار شما قرار دهیم. اگر دوست دارید بیشتر درباره بانکوک و تجربه‌های شخصی افراد از سفر به این شهر بدانید می‌توانید به سراغ سفرنامه های بانکوک بروید. در این سفرنامه‌ها، افراد با جزئیات بیشتر از سفر به تایلند گفته‌اند. شما هم می‌توانید از تجربه‌هایتان برای ما بگویید از دیدار با انواع مجسمه‌های بودا تا حس بودن در شهری که بوی خوبی نمی‌دهد. راستی در سفر به تایلند کدام شهرها برای شما جذاب‌تر بوده است؟    تألیف: تیم نویسندگان لست‌سکند
https://lastsecond.ir/blog/4919-airline-flynig-classes,پروازهای هواپیما چه فرقی با هم دارند؟فرقی نمی‌کند که تجربه صدها پرواز را داشته‌اید یا برای اولین بار است که با هواپیما سفر می‌کنید، در هر صورت، موقع خرید بلیط به غیر از تاریخ، مبدأ و مقصد، لازم است نوع پرواز و کلاس پرواز هم انتخاب کنید. برای اینکه بتوانید پروازی را انتخاب کنید که متناسب با بودجه و سلیقه شما، پیش از هر چیز، لازم است با انواع پرواز و کلاس های پروازی موقع خرید بلیط هواپیما آشنا شوید. ممکن است با خلاصه‌ترین معنای کلاس پروازی که به خدمات و نوع صندلی مربوط هستند، آشنایی داشته باشید، اما موضوعی که در این مطلب از بلاگ لست‌سکند قرار است برای شما باز کنیم، انواع کلاس پروازی و تفاوت آن با انواع بلیط هواپیما است. با شناخت این مفاهیم پایه‌ای، هنگام خرید بلیط هواپیما، راحت‌تر تصمیم می‌گیرید.  آنچه در ادامه مطلب خواهید خواند  کلاس پرواز هواپیما چیست؟انواع کلاس پروازی هواپیماپرواز اکونومی یا اقتصادی (Economy)پرواز پریمیم اکونومی (Premium economy)پرواز بیزینس یا تجاری (Business)پرواز فرست کلاس (First Class)انواع بلیط هواپیماپرواز سیستمی چیست؟پرواز چارتری چیست؟سایر اصطلاحات در بلیط هواپیما کلاس پرواز هواپیما چیست؟ همیشه هنگام خرید بلیط هواپیما، لازم است کلاس پروازی دلخواهتان را انتخاب کنید، تقریبا شبیه به اتوبوس‌های بین‌شهری که به انواع مختلفی مثل اتوبوس معمولی و VIP تقسیم می‌شوند. هر هواپیما، صندلی‌های مختلفی دارد که با عبارت کلاس پروازی از هم تفکیک می‌شوند. شاید به عقیده برخی از مسافران، تفاوت چندانی بین این کلاس‌های پروازی وجود نداشته باشد، اما این ایده زمانی درست است که پرواز شما کوتاه باشد. نباید فراموش کنید که در پروازهای طولانی نوع خدمات، امکانات و صندلی، تأثیر چشمگیری در راحتی سفر شما دارند. در ادامه، انواع کلاس پروازی را مختصر و مفید می‌آوریم.  انواع کلاس پروازی انواع کلاس پروازی هواپیما معمولاً هر یک از شرکت‌ها و خطوط هوایی، خدمات خاص خودشان را دارند، اما سعی ما بر این است که معمول‌ترین کلاس‌های پروازی که از همه متداول‌تر هستند را معرفی کنیم. همیشه به کلاس پرواز کشورها توجه داشته باشید، زیرا خدمات معمول این کلاس‌ها از کشور به کشور متفاوت است. به طور کلی، کلاس پروازی در چهار حالت خلاصه می‌شوند که ما از ارزان‌ترین تا گران‌ترینشان را به ترتیب زیر می‌آوریم.  انتخاب درجه پذیرایی در خرید بلیط پرواز اکونومی یا اقتصادی (Economy) پرواز اکونومی یا اقتصادی، اصلی‌ترین نوع پرواز در سراسر جهان است و به طبع، بیشترین مسافر را دارد. صندلی‌های این کلاس از هواپیما، فاصله کمی با هم دارند. هواپیماهای پرواز دوربرد، معمولاً یک صفحه نمایشگر در صندلی‌های پرواز اکونومی دارند. برخی از شرکت‌های هواپیمایی، مثل ایرآسیا، ایزی‌جت و اسکوت باید بابت پذیرایی نوشیدنی و غذا هزینه بپردازید در حالی که در کلاس اکونومی شرکت‌های ژاپنی یا شرکت لوفت‌هانزا، پذیرایی در پروازهای طولانی رایگان است. تا اینجا دانستیم که پرواز اکونومی چیست، حال باید اشاره کنیم که اگر به دنبال نام اختصاری پرواز اکونومی یا اقتصادی در بلیط خود می‌گردید، این پرواز با حرف «Y» نشان داده می‌شود. معمولا افرادی که در جستجوی تورهای ارزان هستند، با انتخاب پروازهای اکونومی می‌توانند اندکی از هزینه بلیط کم کنند. البته تهیه تور ارزان به عوامل متعددی بستگی دارد، اما نوع پرواز و کلاس پروازی هم می‌تواند در قیمت نهایی تاثیرگذار باشد. اگر به تورهای استانبول زیر نگاهی بیندازید، نوع پرواز و کلاس پروازی مشخص شده است. قیمت تورهای ارزان استانبول  صندلی‌های پرواز اکونومی پرواز پریمیم اکونومی (Premium economy) نوع پریمیوم پروازهای اکونومی یا اقتصادی، به مسافران فضای صندلی بیشتری می‌دهد. در حال حاضر، تعداد صندلی‌های این نوع پرواز در جهان رو به گسترش است و معمولاً برای سفرهای طولانی و نسبتاً طولانی طراحی شده است. برای رزرو بلیط این کلاس پرواز باید از یک نکته طلایی با خبر باشید، پرواز اکونومی ویژه ممکن است از پرواز بیزینس یا تجاری تخفیف‌دار، قیمت بیشتری داشته باشد، بنابراین حتماً قیمت بلیط انواع کلاس پروازی را همیشه چک کنید. در شرکت‌های هواپیمایی آمریکا پرواز اکونومی ویژه به معنای پرواز اکونومی استاندارد است؛ به طوری‌که فقط فضای صندلی‌ها کمی بیشتر است. از نظر پذیرایی نیز، پرواز اکونومی تفاوت چندانی با نوع ویژه‌اش ندارد. با این حال، در برخی از شرکت‌های هواپیمایی ممکن است یک نوشیدنی و غذای رایگان و مختصری را به مسافران بدهند. ضمن‌ اینکه کلاس پروازی اکونومی‌ ویژه از خدماتی مثل حمل بار مسافران برخوردار است.  صندلی‌های پرواز اکونومی ویژه پرواز بیزینس یا تجاری (Business) بیشتر کسانی که در کلاس بیزینس هواپیما مسافت‌های طولانی را طی کرده‌اند، به بقیه پیشنهاد می‌کنند که همیشه سفرهای طولانی‌شان را با این کلاس هواپیما انجام دهند. اما، دلیل محبوبیت پرواز بیزینس چیست؟ اصلی‌ترین مزیت پرواز بیزینس، فضای آزادتر آن است که به مسافران این امکان را می‌دهد در طول سفر به راحتی دراز بکشند و استراحت کنند. البته این را هم بگوییم که صندلی‌های خم‌شونده در کلاس های مختلف پروازهای طولانی، سال به سال رایج‌تر می‌شوند. اگر کنجکاوید که حرف اختصاری پرواز بیزینس چیست، باید حرف «C» را به خاطر بسپارید. پذیرایی پرواز بیزینس تا حد زیادی به مدت زمان سفر شما بستگی دارد، ولی در کل، نسبت به پرواز اکونومی تفاوت ملموسی دارد. اگر سفر شما کوتاه باشد، باید منتظر پذیرایی‌ای شبیه به پرواز طولانی در کلاس اکونومی ویژه باشید. در سفرهای طولانی با پرواز بیزینس کلاس، جدا از شام و ناهار، می‌توانید یک خوراک مختصر یا نوشیدنی سفارش دهید. همچنین ممکن است قبل از پرواز، با یک نوشیدنی از شما پذیرایی شود. در پرواز بیزینس یا تجاری، معمولاً باروبنه شما زودتر از سایر مسافران تحویل داده می‌شود و بعد از پرواز، اتلاف وقت کمتری دارید.  صندلی‌های قسمت بیزینس کلاس پرواز فرست کلاس (First Class) پرواز فرست کلاس همان‌طور که از اسمش پیداست، ممتازترین خدمات را ارائه می‌دهد. بخش فرست کلاس هواپیما معمولاً فضای کوچک و محدودتری دارد، اما فضای صندلی‌ها از تمام انواع کلاس پروازی بیشتر است. از آن‌جایی که پرواز فرست کلاس قیمت گران‌تری دارد، معمولاً به‌سرعت تکمیل نمی‌شود. صندلی پرواز فرست کلاس، شرکت به شرکت متفاوت است. برای مثال، شرکت‌های هواپیمایی سنگاپور و امارات، اتاقک‌های جداگانه‌ای را برای هر صندلی فرست کلاس طراحی کرده‌اند، اما یعضی از شرکت‌های هواپیمایی هم هستند که صندلی‌های فرست کلاسشان تفاوت چندانی با قسمت بیزینس کلاس ندارد. خدمات بخش فرست کلاس هواپیما، اصلی‌ترین جنبه تفاوتش با سایر کلاس های پروازی است. خدمات این بخش، بسیار سفارشی‌تر می‌شوند. همچنین در پرواز فرست کلاس، غذای بیشتری برای پذیرایی آماده می‌کنند. بد نیست اشاره کنیم که اغلب اوقات در بخش فرست کلاس، خاویار نیز به عنوان نماد این کلاس، سرو می‌شود. مسافران پرواز فرست کلاس، چمدان‌هایشان را معمولاً در همان بخشی قرار می‌دهند که مسافران کلاس بیزینس در باروبنه دارند. حرف اختصاری پرواز فرست کلاس «F» است. برای افرادی که تورهای لوکس را ترجیح می‌دهند، در کنار هتل و خدمات لوکس هنگام سفر، پرواز فرست کلاس توصیه می‌شود که حسابی از سفرشان لذت ببرند. البته این انتخاب هم دارید که تورهای لوکس را به صورت اقساطی تهیه کنید و از امکانات درجه یک هتل، پرواز و... بهره‌مند شوید.  قیمت تورهای اقساطی دبی  کابین فرست کلاس  کابین فرست کلاس ایرلاین امارات انواع بلیط هواپیما تا اینجای کار گفتیم کلاس پرواز چیست و امکانات هر یک را شرح دادیم، حال به سراغ انواع پرواز برحسب نوع بلیط می‌رویم. شناخت نوع پرواز تا حد زیادی بر قیمت، زمان و خدمات بلیط تأثیر می‌گذارد و آشنایی با اصطلاحاتش قبل از خرید بلیط، حیاتی است. فراموش نکنید که برای یک انتخاب خوب، باید همیشه گوش به زنگ جدیدترین بلیط‌ها و پیشنهادات باشید، زیرا در زمان اوج مسافرت‌ها ممکن است تخفیف‌های خوبی را هم پیدا کنید. پرواز سیستمی چیست؟ شرکت‌های هواپیمایی، همیشه یک برنامه معین برای برخی از مسیرهای خود دارند که به آن، پرواز سیستمی می‌گویند؛ به عبارت دیگر، در پروازهای سیستمی، ساعت و تاریخ پرواز، کاملاً از پیش تعیین شده و رزرو و کنسل پرواز سیستمی برای همه ممکن است. همچنین قیمت بلیط سیستمی برای بزرگسالان و کودکان تفاوت دارد و ممکن است برای کودکان، حتی تا 75 درصد هم کاهش یابد. ضمن اینکه افراد زیر 2 سال، فقط 10 درصد قیمت بلیط پرواز را می‌دهند. پروازهای سیستمی، علاوه بر زمان منظم، قیمت مشابهی دارند، اما موقع خرید بلیط سیستمی، به جدید بودن قیمت‌ها توجه کنید. چنانچه چند ماه قبل از سفر برنامه‌ریزی می‌کنید و می‌خواهید روند کارتان دقیقاً طبق برنامه پیش رود، به شما پیشنهاد می‌کنیم پرواز سیستمی را انتخاب کنید. پرواز چارتری چیست؟ همان‌طور که از نام این نوع پرواز می‌توان حدس زد، پرواز چارتری به معنای یک پرواز دربست و از قبل اجاره شده است؛ به عبارت دیگر، پروازهای چارتری به بخشی از یک هواپیما تعلق دارند که یک شرکت یا تور مسافرتی آن را می‌خرد. قیمت بلیط چارتر نسبت به بلیط سیستمی ارزان‌تر است، اما هیچ تفاوت بین قیمت بلیط کودکان و بزرگسالان، در پرواز چارتری وجود ندارد. بنابراین اگر در خانوادتان چند کودک دارید، احتمالاً پرواز چارتری شما گران‌تر تمام شود. در صورتی‌ که پروازهای بسیاری، بین مبدأ و مقصد شما انجام می‌شود و برنامه سفرتان انعطاف‌پذیر است، احتمالاً پرواز چارتری برای شما بهترین گزینه است. همچنین اگر برنامه سفر شما در زمان اوج مسافرت مردم باشد هم باید به پیدا کردن یک بلیط چارتری مناسب امیدوار باشید، زیرا در این مواقع، پروازهای چارتری بیشتر می‌شوند. توجه داشته باشید که کنسل کردن بلیط پرواز چارتری، یک دردسر بزرگ است، پس در انتخابتان دقت کنید.  بلیط هواپیما سایر اصطلاحات در بلیط هواپیما پرواز سیستمی و چارتری، دو اصطلاحی هستند که بارها در فرودگاه‌ها و سایت‌های فروش بلیط هواپیما دیده‌اید. اما در این بین، برخی از اصطلاحات جزئی‌تری برای بلیط پرواز داریم که گروهی از آن‌ها، مثل «بلیط یک طرفه» و «رفت‌وبرگشت» نیازی به توضیح ندارند. اما برخی اصطلاحات مهم دیگری نیز وجود دارند که بد نیست در مورد آن‌ها بدانید: بلیط کلاس ترکیبی: با داشتن این بلیط، می‌توانید در پروازهای مختلف از انواع کلاس های پروازی استفاده کنید؛ مثلا در اولین پرواز در کلاس اکونومی بنشینید و در دومین پرواز مهمان بخش فرست کلاس هواپیما باشید. بلیط بین‌المللی ایرپس: بلیط‌های ویژه‌ای که توسط شرکت‌های خاص حمل‌ونقل فروخته می‌شوند و هدف اصلی از این بلیط، فراهم کردن انعطاف لازم در برنامه زمانی و مقصدی سفرهای هوایی است. سخن آخر همانطور که در قسمت انواع پرواز هواپیما اشاره کردیم، بسیاری از خدماتی که در کلاس‌های مختلف پروازی ارائه می‌شوند، تا حد زیادی به شرکت هواپیمایی شما بستگی دارند. علاوه بر آن، برای انتخاب کلاس پرواز باید به طول سفرتان هم توجه کنید؛ زیرا مسائلی مثل راحتی صندلی و خدمات پذیرایی در بسیاری از پروازهای داخلی یا کوتاه مدت، اهمیت چندانی ندارد. اگر تجربه سفر با انواع کلاس های هواپیما را داشته‌اید، می‌توانید دانسته‌های خود را از طریق قسمت نظرات با سایر کاربران لست‌سکند به اشتراک بگذارید. شما کدام نوع پرواز و کلاس پروازی را برای سفر ترجیح می‌دهید؟   تألیف: تیم نویسندگان لست‌سکند
https://lastsecond.ir/blog/8957-seven-destinations-for-a-one-day-trip-around-tehran,تهرانی ها، برای آخر هفته چه برنامه ای دارید؟جاهای دیدنی اطراف تهران برای سفرهای یک‌روزه، این امکان را به ما می‌دهند تا بتوانیم کمی از شلوغی و تشویشی که روزانه در زندگی شهری با آن سروکار داریم، فاصله بگیریم. مکان های دیدنی اطراف تهران، طیف وسیعی از گزینه‌ها هستند که شما با توجه به آن‌ها می‌توانید سفرهای کوتاه و حتی چند روزه را برنامه‌ریزی کنید. به این ترتیب، پیشنهاد می‌کنیم برای آخر هفته و چندساعتی دور ماندن از شلوغی شهر، سفری کوتاه را به یکی از مقاصدی بروید که در ادامه آن را معرفی می‌کنیم. بعضی از این جاهای دیدنی اطراف تهران چند جاذبه دیگر را هم اطراف خود دارند که باتوجه به آن‌ها می‌توانید مدت زمان بیشتری را برای گشت‌وگذارتان در نظر بگیرید. هر مقصد ویژگی‌هایی دارد که باید پیش از سفر به آن، این ویژگی‌ها را در نظر بگیرید. درجه سختی، لوازم مورد نیاز و مسائلی از این دست، همگی اطلاعاتی هستند که غیر از جاذبه‌های خود مقصد، باید از این‌ها هم آگاهی پیدا کنید. ما در این مطلب از لست سکند، این موارد را برای هر مقصد بررسی کرده‌ایم و جاذبه‌های آن‌ها را هم جداگانه معرفی کرده‌ایم.  آنچه در ادامه مطلب خواهید خواند  جاهای دیدنی اطراف تهران در شمال پایتختکن سولقانروستای سنگانروستای فشمشهرستانکروستای آهار و شکرابروستای لالانروستای ناتردریاچه فراخین و آبشار دارنودریاچه ارواح (دریاچه ممرز)جاهای دیدنی اطراف تهران در شمال غربی پایتختآدمک‌های سنگی روستای وردیج و واریشجاهای دیدنی اطراف تهران در غرب پایتختجاهای دیدنی اطراف تهران در جنوب پایتختحوض سلطان و دریاچه نمکجاهای دیدنی اطراف تهران در شرق پایتختسد لتیانتنگه واشیپل و آبشار ورسکجاهای دیدنی اطراف تهران در شمال شرقی پایتختروستای افجهدشت لارآبشار شاهاندشتالیمستانییلاق فیلبندجنگل لفوردریاچه شورمست جاهای دیدنی اطراف تهران در شمال پایتخت عرض شمالی تهران، جاهای دیدنی فروانی دارد که با طی کردن مسافتی نه چندان زیاد، امکان بازدید از آن‌ها وجود دارد. در این بخش، برخی از جاهای دیدنی اطراف تهران در جهت شمالی پایتخت را معرفی کرده‌ایم و آن‌ها را به ترتیب مسافت آورده‌ایم. به این ترتیب ابتدا کمترین مسافت را مشاهده می‌کنید و سپس با گزینه‌های بعدی، جاهای دیدنی دورتر نسبت به مرکز تهران را می‌بینید. این جاذبه در کنار جاهای دیدنی تهران می‌تواند پکیج کاملی برای تهرانگردی شما بسازد. کن سولقان کن و سولقان در واقع نام دو روستا هستند که در قسمت شمالی و شمال غربی استان تهران قرار گرفته‌اند؛ اما به‌دلیل نزدیکی این دو روستا به یکدیگر، معمولاً آن‌ها را با عنوان «کن سولقون» می‌شناسیم. آب‌وهوا و مناظر زیبای این روستاها به‌خوبی مخاطب را به خود جذب می‌کنند و حس و حال او را تغییر می‌دهند. در مسیر این دو روستا، رستوران‌ها و کافه‌های مختلفی وجود دارند و یکی از مهم‌ترین جاذبه‌های روستاها، رودخانه کن است. غیر از این موارد، باغ‌های مختلف میوه، روستاهای گوناگون و خیلی از جاذبه‌های دیگر، همگی از جاهای دیدنی اطراف تهران در کن و سولقان به‌حساب می‌آیند. از بین دیگر جاذبه‌های این دو روستا، امامزاده داوود و غار بیوک هم از جاذبه‌های کن و سولقان به‌شمار می‌روند. در مجموع، اینجا برای کسانی که می‌خواهند روز متفاوتی داشته باشند بسیار مناسب است. حتما نیازی نیست که با خود تجهیزات حرفه‌ای همراه ببرید، داشتن کفش و لباس مناسب برای پیاده‌روی و حرکت روی پستی‌ها و بلندی‌ها، کافی است. آدرس کن سولقان: تهران، جاده تهران‌شمال مسافت مرکز تهران تا کن سولقان: حدود 20 کیلومتر فاصله زمانی تا کن سولقان از مرکز تهران: حدود 30 دقیقه مناسب برای: خانواده و دوستان فعالیت‌های مناسب در کن سولقان: پیک‌نیک‌های یک‌روزه، کوه‌پیمایی بهترین فصل سفر به کن سولقان: بهار و تابستان موقعیت دقیق کن سولقان روی نقشه  طبیعت کن و سولقان روستای سنگان روستای سنگان در نزدیکی کن سولقان قرار دارد و از مرکز تهران، خیلی دور نیست. این روستا و جاهای دیدنی آن، بیشتر برای کسانی مناسب است که می‌خواهند از طبیعت استفاده کنند و کمی پیاده‌روی هم برای رسیدن به مقصد مورد نظرشان داشته باشند. یکی از مکان های دیدنی اطراف تهران که در روستای سنگان قرار دارد، آبشار سنگان است که بسیاری از گردشگران برای دیدن این آبشار به روستای سنگان می‌روند. مناظر آبشار و روستا در بهار بسیار دیدنی می‌شوند و همین طور در پاییز هم رنگ‌های متنوع برگ درختان، قاب‌های جذابی را خلق می‌کنند که برای عکاسی بسیار درخور هستند. به این نکته باید اشاره کنیم که آبشار در زمستان یخ می‌زند و این هم جذابیت خاص خود را دارد. برای رفتن به این روستا لزوماً نیازی ندارید که کفش و لباس مخصوص ببرید، اما اگر می‌خواهید طبیعت‌گردی کنید و به کوه و رودخانه بروید، بهتر است که لباس و کفش مناسب‌تری همراه خود داشته باشید. آدرس روستای سنگان: 20 کیلومتری شمال غربی تهران، بخش کن، روستای سنگان مسافت مرکز تهران تا سنگان: حدود 25 کیلومتر فاصله زمانی تا سنگان از مرکز تهران: حدود 30 دقیقه مناسب برای: خانواده‌ها و جمع‌های دوستانه فعالیت‌های مناسب در روستای سنگان: گردش‌های یک‌روزه، کوه‌پیمایی، عکاسی بهترین فصل سفر به سنگان: بهار و پاییز موقعیت دقیق روستای سنگان روی نقشه  نمایی از روستای سنگان، عکس از آرشیو لست سکند، امید خدایاری روستای فشم روستای فشم هم مانند دو روستای قبلی، تقریباً در جهت شمال و شمال شرقی پایتخت قرار دارد و از دیگر دیدنی های اطراف تهران است. این منطقه، هم برای خانواده‌ها و هم برای جمع‌های دوستانه مناسب است که همین امر باعث می‌شود خیلی از افراد، آخر هفته خود را در این روستا بگذرانند. غیر از طبیعتی که روستای فشم دارد، شما می‌توانید از امکانات تفریحی و متنوع آن هم استفاده کنید. رستوران‌ها و سفره‌خانه‌های مختلف، باغ‌های میوه، دشت، آبشار و رودخانه و خیلی جاهای دیگر، همگی از ویژگی‌ها و امکانات روستای فشم هستند. در این روستا، خانه‌هایی با بافت‌های قدیمی وجود دارند که دیدن آن‌ها خالی از لطف نیست، گرچه امروزه بسیاری از آن‌ها جای خود را به ویلاها و منازل لوکس داده‌اند، همچنان ردی از خانه‌های قدیمی پیدا می‌شود. اطراف فشم می‌توانید مناطق دیگری همچون میگون و شمشک را ببینید. جاهایی مثل شمشک در فصول سرد برای تفریحات زمستانی مانند اسکی بسیار پرطرفدارتر می‌شوند. اینکه در چه فصلی به این روستا می‌روید، کاملاً روی انتخاب لباس و تجهیزات تأثیر می‌گذارد. جدای از این مورد، بهتر است از کفش‌هایی استفاده کنید که برای پیاده‌روی و گذر از پستی‌ها و بلندی‌ها عملکرد خوبی داشته باشد. آدرس روستای فشم: 25 کیلومتری شمال شرقی تهران، رودبار قصران، روستای فشم مسافت مرکز تهران تا فشم: حدود 47 کیلومتر فاصله زمانی تا فشم از مرکز تهران: حدود یک ساعت مناسب برای: خانواده‌ها و جمع‌های دوستانه فعالیت‌های مناسب در فشم: گردش‌های یک‌روزه، کوه‌پیمایی، عکاسی بهترین فصل سفر به فشم: بهار، تابستان و زمستان (هر فصل ویژگی‌های خود را دارد)  موقعیت دقیق فشم روی نقشه  نمایی از طبیعت فشم شهرستانک یکی دیگر از روستاهایی که در شمال تهران قرار دارد، روستای شهرستانک است که برای سفرهای یک روزه اطراف تهران گزینه مناسبی به حساب می‌آید. شهرستانک برای گردش میان طبیعتی بکر و زیبا، جاهای دیدنی فراوانی دارد، افزون بر آن از نظر تاریخی هم از اهمیت بسیاری برخوردار است و درون آن می‌توانیم بقایای بناهای تاریخی متعددی را مشاهده کنیم. یکی از معروف‌ترین این بناها، کاخ ناصری است که می‌توانید قسمت‌هایی از آن را ببینید و عکاسی کنید. این بنا تنها یکی از جاهای دیدنی اطراف تهران در شهرستانک است و غیر از آن، درختان میوه، گیاهان دارویی، آب‌و‌هوا و...، از جذابیت‌های دیگر این منطقه به حساب می‌آیند. با توجه به این ویژگی‌ها، این روستا برای انجام فعالیت‌های ورزشی مثل پیاده‌روی، دوچرخه‌سواری و کارهایی از این دست جذاب است. یکی از مزیت‌های شهرستانک این است که در هر فصلی جذابیت دارد، شما فقط باید سلیقه خود را برای سفری یک‌روزه بدانید. با توجه به بافت این روستا، توصیه می‌کنیم که حتما کفش مناسب برای پیاده‌روی و بالا و پایین رفتن از پستی‌ها و بلندی‌های این روستا داشته باشید و از اواخر تابستان تا اوایل بهار، اگر به آنجا می‌روید، حتماً لباس گرم هم داشته باشید. آدرس روستای شهرستانک: 54 کیلومتری شمال شرقی کرج، جاده تهران-شمال مسافت مرکز تهران تا شهرستانک: حدود 53 کیلومتر فاصله زمانی تا شهرستانک از مرکز تهران: حدود یک ساعت مناسب برای: خانواده فعالیت‌های مناسب در شهرستانک: فعالیت‌های عکاسی، گردش‌های طبیعی بهترین فصل سفر به شهرستانک: هر فصل، جذابیت خود را دارد موقعیت دقیق شهرستانک روی نقشه  طبیعت شهرستانک، عکس از آرشیو لست سکند، مریم رجایی روستای آهار و شکراب فصل بهار با شکوفه‌هایش، تابستان با آب‌وهوای مطبوع ییلاقی و پاییز رنگارنگ، هر یک جلوه‌ای زیبا به روستای آهار می‌دهند. این روستا و طبیعت سرسبز آن، یکی از بهترین مقاصد طبیعت‌گردی در دهستان رودبار قصران در منطقه شمیران تهران است. این روستا در محل تلاقی دو تنگه‌ای قرار دارد که یکی به سمت شمال غرب به ده‌تنگه و گردنه زرگاه و دیگری به سمت جنوب غرب، یعنی به منطقه و مزارع و آبشار شکرآب، قله توچال و مرز شهرستانک منتهی می‌شود. روستای آهار از روستاهای آباد منطقه است و به‌علت داشتن باغ‌های وسیع، بیشتر ساکنان این روستا به باغداری مشغول هستند. اگر اهل پیاده‌روی باشید، قدم زدن در مسیر کوچه‌باغ‌ها و دشت‌ها و گوش دادن به صدای جریان آب، یکی از بهترین کارهایی است که می‌توانید انجام دهید. کافی است کوله‌پشتی، کفش پیاده‌روی و لباس مناسب فصل بردارید و راهی شوید. روستای آهار در نزدیکی روستای شکراب قرار دارد که آن هم با وجود طبیعتش برای گردش‌های طبیعی بسیار مناسب است. یکی از مهم‌ترین جاذبه‌هایی که می‌توانیم در این منطقه مشاهده کنیم، آبشار شکراب است که از نظر گردشگری بسیار اهمیت دارد. افزون بر آبشار، وجود رودخانه، باغ‌های مختلف، کوه‌ها و دیگر جاذبه‌های طبیعی از بهترین بخش‌های روستا به‌شمار می‌رود. پیشنهاد می‌کنیم که برای کسب تجربه‌ای بهتر، حتماً لباس و کفش مناسب داشته باشید. آدرس روستای آهار و شکراب: شمیران، رودبار قصران، جاده آهار مسافت مرکز تهران تا آهار و شکراب: حدود 60 کیلومتر فاصله زمانی تا آهار و شکراب از مرکز تهران: حدود دو ساعت مناسب برای: خانواده (غیر از کودکان و افراد سال‌خورده)، جمع‌های دوستانه فعالیت‌های مناسب در آهار و شکراب: عکاسی، گردش‌های طبیعی بهترین فصل سفر به آهار و شکراب: بهار و پاییز، زیباترین فصل‌ها برای دیدن آهار و شکراب هستند موقعیت دقیق آهار و شکراب روی نقشه  نمایی از طبیعت آهار و شکراب روستای لالان روستای لالان که با عنوان روستای لالون هم شناخته می‌شود، یکی دیگر از بهترین جاهای دیدنی اطراف تهران است که با طبیعتش، افراد بسیاری را به سمت خودش می‌کشاند. قله‌های متعددی در این روستا هستند که نزدیک به هم بودن آن‌ها یکی از اصلی‌ترین دلایل سفر کوهنوردان به این روستا محسوب می‌شود. غیر از قله‌ها و کوه‌ها، روستای لالان چشمه‌ها و آبشارهای گوناگونی هم دارد که بر جذابیت‌های لالون می‌افزایند. غارنوردی هم از دیگر کارهایی است که می‌توانید در این روستا انجام دهید. در نهایت باید بگوییم که اگر به‌دنبال طبیعت و کمی ماجراجویی در آن هستید، این روستا گزینه بسیار جذابی برای شماست. اگر فکر می‌کنید که تنها در یک روز نمی‌رسید همه جاذبه‌های روستا را ببینید، امکان اقامت در روستا هم هست. آدرس روستای لالان: شمیرانات، رودبار قصران، پس از زایگان، روستای لالان مسافت مرکز تهران تا لالان: حدود 61 کیلومتر فاصله زمانی تا لالان از مرکز تهران: حدود یک ساعت و نیم مناسب برای: جمع‌های دوستانه فعالیت‌های مناسب در لالان: عکاسی، گردش‌های طبیعی، کوهنوردی، ماجراجویی بهترین فصل سفر به لالان: بهار و تابستان موقعیت دقیق روستای لالان روی نقشه  بخش‌هایی از روستای لالان روستای ناتر روستای ناتر در میان رشته‌کوه‌های البرز قرار گرفته و به حدی زیبا و بکر است که به آن لقب بهشت پنهان یا گنج پنهان کوهستان را داده‌اند و تجسمی عینی از بهشت زمینی می‌دانند. این روستا از کلان‌روستاهای چالوس در منطقه مرزن‌آباد است. به‌دلیل داشتن یونجه‌زارها، علف‌زارها، جالیزها و درختانی مثل گردو، سیب، فندق، بید، صنوبر و تبریزی از مناطق جذاب برای گردشگران به‌حساب می‌‌آید. رویش گیاهان دارویی در این روستا در فصل بهار و تابستان، گردشگران زیادی را به این منطقه می‌کشاند. «قلقله چشمه» و «ککی چشمه» و «چشمه لنار» به این روستا زندگی و صفای خاصی بخشیده‌اند. چشمه شفابخش داریو در منطقه کندیچال، از دیگر جاذبه‌های روستای ناتر محسوب می‌شود که چشمه‌‌ای گازدار است و بیماری‌هایی مثل سنگ کلیه را بهبود می‌بخشد. با این تفاسیر، این مجموعه طبیعی با خانه‌های روستایی و چشمه‌ها و کوه‌هایش، یکی از بهترین مناطق برای عکاسی از طبیعت یا در کنار طبیعت است. باتوجه به اینکه روستای ناتر در منطقه‌ای کوهستانی قرار دارد، آب‌وهوایش معمولاً در زمستان بسیار سرد است و شاید برای هر کسی خوش نیاید، اما در تابستان، آب‌وهوای این روستا بسیار دل‌نشین‌تر می‌شود. مسیر دسترسی به روستا هم از طریق جاده چالوس است که خود به‌تنهایی یک جاذبه به حساب می‌آید. بهتر است که پیش از حرکت کردن، از وضعیت راه‌ها مطلع شوید و لباس مناسب هم با خودتان ببرید تا به مشکلی برنخورید. با توجه به تعدد جاذبه‌های روستای ناتر، حتما پیش از سفر برنامه‌ریزی کنید که می‌خواهید از چه جاذبه‌هایی بازدید کنید و با در نظر گرفتن آن‌ها لباس مناسب ببرید. آدرس روستای ناتر: 50 کیلومتری جاده چالوس، روستای ناتر مسافت مرکز تهران تا روستای ناتر: حدود 132 کیلومتر فاصله زمانی تا روستای ناتر از مرکز تهران: حدود سه ساعت و نیم مناسب برای: خانواده فعالیت‌های مناسب در ناتر: عکاسی، گردش‌های طبیعی، سفرهای یک تا چند روزه بهترین فصل سفر به روستای ناتر: بهار و تابستان موقعیت دقیق روستای ناتر روی نقشه  نمایی از روستای ناتر دریاچه فراخین و آبشار دارنو اگر اشتهای سیری‌ناپذیری از دیدن طبیعت دارید، دریاچه فراخین و آبشار دارنو از زیباترین جاذبه های اطراف تهران محسوب می‌شوند که بازدید از آن‌ها برای هر طبیعت‌گرد و طبیعت‌دوستی واجب است. شما می‌توانید از مسیر جاده چالوس به دریاچه فراخین راه پیدا کنید و بازدید خودتان را شروع کنید. این دریاچه بین طبیعتی بکر احاطه شده که هر قسمتش جذاب است و سوژه‌ چشم‌نوازی برای عکاسی به حساب می‌آید. مسیر رسیدن به دریاچه به‌تنهایی جذاب است و مهم‌ترین نکته‌ای که باید برای عبور از آن در نظر بگیرید، این است که تجهیزات لازم مانند کفش مناسب همراهتان ببرید. با در نظر گرفتن فصل سفر، راحت‌تر می‌توانید این کار را انجام دهید. با توجه به فصل و وضعیت آب‌وهوای دریاچه فراخین، باید در نوع وسیله‌ای که برای پیمایش مسیر انتخاب می‌کنید، دقت کافی داشته باشید تا به مشکل برنخورید. اطراف دریاچه، دیدنی‌های فراوان دیگری مانند آبشار دارنو هم وجود دارد که می‌توانید از آن‌ها هم دیدن کنید. اگر اهل کمپ کردن باشید، محوطه اطراف منطقه دریاچه محل مناسبی برای این کار است. با توجه به مسیرهایی که وجود دارند، همه افراد نمی‌توانند از هر قسمت دریاچه و طبیعت آن بازدید کنند. برای مثال، این کار برای سالمندان و کودکان بسیار سخت و دشوار است. آدرس دریاچه فراخین: نوشهر، کجور، ویسر مسافت مرکز تهران تا دریاچه فراخین: حدود 168 کیلومتر فاصله زمانی تا دریاچه فراخین از مرکز تهران: حدود چهار ساعت و نیم مناسب برای: جمع‌های دوستانه فعالیت‌های مناسب در دریاچه فراخین: عکاسی، گردش‌های طبیعی، ماجراجویی، کمپ بهترین فصل سفر به دریاچه فراخین: بهار و تابستان موقعیت دقیق دریاچه فراخین روی نقشه  دریاچه فراخین، عکس از آرشیو لست سکند، Loli دریاچه ارواح (دریاچه ممرز) همان طور که از اسم این دریاچه پیداست، یکی از خاص‌ترین جاهای دیدنی اطراف تهران، دریاچه ارواح است که برای سفر یک روزه اطراف تهران هم گزینه درخور توجهی است. نام دیگر این اینجا، دریاچه ممرز است. باتوجه به فضا و محیطی که دریاچه ارواح دارد، این محل برای بازدید کسانی جالب توجه است که از فضاهای مرموز و رازآلود خوششان می‌آید و کمی ماجراجویی در چنین جاهایی دوست دارند. طبیعت بکر و خود دریاچه به علت فرم ظاهری و جَوی که دارند، هر کسی را تحت تأثیر قرار می‌دهند. برخی از درختان دریاچه ارواح شکسته‌اند و خود این درختانِ شکسته، حالتی را ایجاد کرده‌اند که محیط دریاچه را رمزآلودتر می‌کنند. پیاده‌روی در اطراف این دریاچه و کمپ زدن در نزدیکی آن، تجربه متفاوتی را برای شما ایجاد می‌کند. پیش از اینکه به این دریاچه بروید، حتما وضعیت آب‌وهوا را بررسی کنید، چراکه بعضی اوقات باتوجه به وضعیت بد آب‌وهوایی، از ورود گردشگران جلوگیری می‌کنند. نکته دیگری که باید در نظر بگیرید، این است که از رفتن به دریاچه در فصول سرد مثل زمستان، پرهیز کنید، مگر با تجهیزات کامل. آدرس دریاچه ارواح: مازندران، نوشهر، شمال روستای چلندر در فاصله پنج کیلومتری مسافت مرکز تهران تا دریاچه ارواح: حدود 194 کیلومتر فاصله زمانی تا دریاچه ارواح از مرکز تهران: حدود پنج ساعت مناسب برای: جمع‌های دوستانه فعالیت‌های مناسب در دریاچه ارواح: عکاسی، گردش‌های طبیعی، ماجراجویی، کمپ بهترین فصل سفر به دریاچه ارواح: بهار و تابستان تا اوایل پاییز موقعیت دقیق دریاچه ارواح روی نقشه  نمایی از دریاچه ارواح، عکس از آرشیو لست سکند، زینت مهرآبادی جاهای دیدنی اطراف تهران در شمال غربی پایتخت در شمال غربی تهران هم جاهای دیدنی فراوانی وجود دارند. البته برخی از این جاذبه‌ها در استان البرز قرار گرفته‌اند، منتها به‌خاطر فاصله کمی که بین تهران تا این جاهای دیدنی وجود دارد، برخی از آن‌ها را در این لیست آورده‌ایم و به‌عنوان جاهای دیدنی اطراف تهران معرفی می‌کنیم. آدمک‌های سنگی روستای وردیج و واریش در نزدیکی شهر، جایی وجود دارد که یکی از عجیب‌ترین جاهای دیدنی اطراف تهران است و آن هم به‌واسطه صخره‌هایی است که فرم ظاهری خاصی دارند. این صخره‌ها، بعضاً شبیه به صورت‌های انسان هستند و اگر از قدرت تجسم خوبی برخوردار باشید، اشکال متفاوتی در آن‌ها می‌بینید. روی این صخره‌ها یا سنگ‌تراشه‌های طبیعی وردیج، بر اثر پدیده هوازدگی، حفره‌هایی ایجاد شده که ترکیب آن‌ها در کنار یکدیگر فرم‌های جالبی را شکل داده‌اند. در گویش ساکنین منطقه به این فرم‌ها «آدمک جیان» گفته می‌شود. برای رسیدن به این جای دیدنی، باید از غرب تهران به سمت شمال وردآورد حرکت کنید تا از قسمت شمالی شهرک دانشگاه شریف پس از طی 10 کیلومتر به روستای وردیج برسید. این روستا یکی از مسیرهای صعود کوهنوردان به قله‌های پهنه حصار، لیزان و لیچه محسوب می‌شود. روستای وردیج بزرگ‌ترین روستای حریم شمال غرب تهران نیز به شمار می‌رود؛ اما روستای واریش به لحاظ موقعیتی، كمی از وردیج بالاتر و سرسبزتر است. سنگ‌تراشه‌ها در قسمت غربی جاده و در حد فاصل این دو روستا قرار گرفته‌اند. در روستای وردیج رودخانه‌ای جریان دارد که با نیزارهایی بلند و به‌هم‌فشرده، احاطه شده است. وجود آبشاری زیبا، باغ‌های سیب، گیلاس، هلو، گلابی، گردو و انگور، جذابیت وردیج و واریش را بیشتر می‌کنند. آدرس روستای وردیج و واریش: اتوبان خرازی، جاده وردیج‌واریش مسافت مرکز تهران تا روستای وردیج و واریش: حدود 34 کیلومتر فاصله زمانی روستای وردیج و واریش از مرکز تهران: حدود 45 دقیقه مناسب برای: خانواده‌ها، جمع‌های دوستانه فعالیت‌های مناسب در روستای وردیج و واریش: عکاسی، گردش‌های طبیعی، کوهنوردی بهترین فصل سفر به روستای وردیج و واریش: بهار و تابستان تا اوایل پاییز موقعیت دقیق روستای وردیج و واریش روی نقشه  نمایی از برخی صخره‌های روستای وردیج و واریش جاهای دیدنی اطراف تهران در غرب پایتخت در کرج و استان البرز، جاذبه‌های فراوانی وجود دارند. پیش‌تر، در مطلب جاهای دیدنی اطراف کرج، تعدادی از این جاذبه‌ها را معرفی کرده‌ایم. با این حال به‌طور مختصر تعدادی از جاهای دیدنی اطراف تهران در سمت غربی پایتخت را معرفی می‌کنیم. یکی از جاهای دیدنی اطراف تهران در جهت غربی پایتخت، کردان است. روستای کردان و اطراف آن، برای بسیاری از مردم یکی از بهترین مقاصد به‌منظور گذراندن اوقات فراغت و سفرهای یک‌روزه هستند. در مجموع از قسمت شمال غربی تا جنوب غربی حاشیه تهران، جاهای دیدنی کم نیستند. روستای برغان هم جای دیگری است که گردشگران را به سمت خودش می‌کشاند و جاذبه‌های طبیعی و تاریخی و درخور توجهی دارد. جاهای دیدنی اطراف تهران در جنوب پایتخت بخش جنوبی پایتخت از مقدار سرسبزی و طراوت کمتری نسبت به شمال پایتخت برخوردار است. عمده دلیلش هم وضعیت جوی غالباً حاکم بر این قسمت‌هاست. با وجود این وضعیت جوی، باز هم جاذبه‌هایی در جنوب پایتخت قرار دارند که حتماً باید آن‌ها را در لیست جاذبه های دیدنی اطراف تهران قرار دهیم و هر یک را معرفی کنیم. حوض سلطان و دریاچه نمک دریاچه نمک و حوض سلطان دو تا از جاهای دیدنی اطراف تهران در قسمت جنوبی پایتخت هستند که هر یک از آن‎‌ها ویژگی‌های خاص خود را دارند. البته شباهت‌هایی میان این دو جاذبه وجود دارد، ولی نباید آن‌ها را یکی دانست. کشور ایران، کویرها و بیابان‌های متعددی دارد که ارزش و اهمیت فراوانی دارند. اگر از آن‌ دسته افرادی هستید که از بیابان‌ها و کویرها خوشتان می‌آید و در تهران زندگی می‌کنید، می‌توانید با شناسایی کویرهای نزدیک تهران، فواصل نسبتاً کوتاهی را تا آن‌ها طی کنید و از حضور در آن‌ها لذت ببرید. آدرس دریاچه نمک: آزادراه تهران-قم، آزادراه قم‌گرمسار مسافت مرکز تهران تا دریاچه نمک: حدود 198 کیلومتر فاصله زمانی دریاچه نمک از مرکز تهران: حدود دو ساعت و 20 دقیقه مناسب برای: دوستان، جوانان فعالیت‌های مناسب در دریاچه نمک: گردش در کویر، عکاسی و کمپ بهترین فصل سفر به دریاچه نمک: پاییز و اویل زمستان موقعیت دقیق دریاچه نمک روی نقشه  نمایی از دریاچه حوض سلطان، عکس از آرشیو لست سکند، تهمینه م جاهای دیدنی اطراف تهران در شرق پایتخت در بخش‌های قبلی که به توضیح آن‌ها پرداختیم، جاهای دیدنی اطراف تهران در دسته‌های مختلفی قرار می‌گرفتند. حالا می‌خواهیم جاهای دیدنی اطراف تهران در حاشیه شرق پایتخت را معرفی کنیم که بیشتر این جاهای دیدنی مربوط به رودخانه‌ها و سدها می‌شوند. سد لتیان شاید خود سد به‌تنهایی جذابیت خاصی نداشته باشد، اما قطعاً حال و هوای اطرافش، جایی دیدنی را خلق می‌کند. سد لتیان برای پیک‌نیک و گذراندن یک آخر هفته متفاوت با خانواده و کمی دوری از شهر، گزینه مناسبی است. در کنار سد لتیان می‌توانید از برخی تفریحات آبی لذت ببرید که چند نمونه از آن‌ها ماهیگیری، قایق‌سواری و... هستند. در هر حال، شنا کردن در آب سد ممنوع و بسیار خطرناک است. برای رفتن به این سد، نیازی نیست که حتماً ابزار و تجهیزات خاصی همراه خود ببرید. البته این کاملاً به نوع سفر شما بستگی دارد، اگر قصد ماندن دارید، حتماً باید ابزار کافی و تجهیزات مناسب همراه خود داشته باشید تا بتوانید کمپ کنید، در غیر این صورت برای سفرهای کوتاه، نیازی به وسیله خیلی خاصی ندارید. سد لتیان به جاده هراز نزدیک است. آدرس سد لتیان: جاده دماوند، جاده سد لتیان، سد لتیان مسافت مرکز تهران تا سد لتیان: حدود 49 کیلومتر فاصله زمانی سد لتیان از مرکز تهران: حدود یک ساعت مناسب برای: خانواده‌ها فعالیت‌های مناسب در سد لتیان: گردش یک روزه، ماهیگیری، برخی تفریحات آبی بهترین فصل سفر به سد لتیان: بهار تا اوایل پاییز لیست بهترین جاهای دیدنی جاده هراز موقعیت دقیق سد لتیان روی نقشه  نمایی از طبیعت سد لتیان، عکس از آرشیو لست سکند، روزبه شهنواز تنگه واشی تقریباً محال است که از مکان های دیدنی اطراف تهران صحبت کنیم و نامی از تنگه واشی به میان نیاوریم. تنگه واشی هم از نظر طبیعی اهمیت دارد و هم در آن کتیبه‌ای تاریخی از صحنه رزم هست که جالب توجه است. اگر از هوای گرم فصل تابستان خسته شده‌اید و می‌خواهید برای چند ساعتی از آن دوری کنید، تنگه واشی یک فرصت طلایی برای دستیابی به این هدف است. در این منطقه گردشگری، دو تنگه در مسیر خود دارید و برای اینکه بخواهید به آبشار برسید، باید از این تنگه‌ها عبور کنید. مسیر عبوری شما از رودخانه است که آبی سرد دارد و شما باید در جهت مخالف آن حرکت کنید. ازاین‌رو این مسیر برای کودکان، سالمندان و کسانی که مشکلات جسمانی دارند، مناسب نیست. البته امکان کرایه کردن چهارپایان هم وجود دارد، اما طی کردن مسیر با آن‌ها هم مشکلات خود را دارد. آدرس تنگه واشی: جاده فیروزکوه، 17 کیلومتری شمال فیروزکوه، تنگه واشی مسافت مرکز تهران تا تنگه واشی: حدود 165 کیلومتر فاصله زمانی تنگه واشی از مرکز تهران: حدود سه ساعت مناسب برای: جمع‌های دوستانه و جوانان فعالیت‌های مناسب در تنگه واشی: گردش یک روزه، پیاده‌روی، ورزش بهترین فصل سفر به تنگه واشی: اواسط بهار تا اواخر تابستان موقعیت دقیق تنگه واشی روی نقشه  نمایی از تنگه واشی، عکس از آرشیو لست سکند، سعیده قاسم‌پور پل و آبشار ورسک پل ورسک و همچنین آبشار آن که در نزدیکی پل قرار دارد، هر دو از جاهای دیدنی اطراف تهران هستند و از جنبه‌های مختلفی ارزش دارند. خود پل که در دوره اول پهلوی ساخته شده است، یکی از بزرگ‌ترین پل‌های راه‌آهن سراسری ایران است و با توجه به زمان ساخت و همین طور ساختاری که دارد، بسیار ارزشمند است. پل ورسک برای کسانی که می‌خواهند عکاسی کنند، منظره جذابی دارد. در نزدیکی پل ورسک، آبشار ورسک وجود دارد که آن هم بسیار زیبا و دیدنی است و برای کسانی که دوست‌دار طبیعت هستند، بسیار دیدنی است. در مجموع می‌توانید از دو جنبه تاریخی و طبیعی این منطقه و جاذبه‌های آن را ببینید و از آن‌ها لذت ببرید. آدرس پل ورسک: جاده فیروزکوه، جاده ورسک، 85 کیلومتری قائم‌شهر، روستای ورسک عباس‌آباد مسافت مرکز تهران تا پل ورسک: حدود 180 کیلومتر فاصله زمانی پل ورسک از مرکز تهران: حدود سه ساعت مناسب برای: خانواده فعالیت‌های مناسب در پل و آبشار ورسک: عکاسی، بازدید تاریخی بهترین فصل سفر به پل ورسک: پل در هر فصلی زیباست؛ اما برای دیدن آبشار، بهار بهترین فصل است موقعیت دقیق پل ورسک روی نقشه  نمایی از پل ورسک، عکس از آرشیو لست سکند، Ehsantrips جاهای دیدنی اطراف تهران در شمال شرقی پایتخت شمال شرقی ایران هم به‌سبب اقلیمی که دارد، از مراتع سرسبز و آب‌و‌هوایی دل‌پذیر برخوردار است که همین موارد، جاهای دیدنی مختلفی را در این بخش از نقشه، به‌وجود آورده‌اند. تعدادی از این جاهای دیدنی اطراف تهران را بررسی می‌کنیم و این را هم باید اضافه کنیم که برخی از این جاذبه‌ها گزینه‌های خوبی برای مسافرت یک روزه اطراف تهران هستند. روستای افجه اگر می‌خواهید تور یک روزه اطراف تهران برای خود برنامه‌ریزی کنید، روستای افجه گزینه بسیار مناسبی برای شماست. افجه یکی از نزدیک‌ترین روستاها به تهران است که در آن می‌توانید روستاگردی خوبی را تجربه کنید. طبیعت افجه به‌تنهایی جذاب است و یکی از بهترین جاهایی که می‌توانید در افجه دیدن کنید، دشت هویج افجه است. باغ‌هایی که در این روستا وجود دارند، منظره زیبایی را در کنار خانه‌های روستایی افجه ایجاد کرده‌اند که پیاده‌روی بین آن‌ها را بسیار جذاب‌تر می‌کند. با در نظر گرفتن آب‌وهوا، باید بگوییم که این روستا برای سفرهای یک‌روزه در تابستان، انتخاب خوبی است که کمی شما را از گرمای هوا دور کند. توجه کنید که در فصل‌های سرد، امکان بازدید از روستا وجود ندارد. آدرس افجه: جاده لواسان، پنج کیلومتری شمال شرق لواسان مسافت مرکز تهران تا افجه: حدود 48 کیلومتر فاصله زمانی افجه از مرکز تهران: حدود یک ساعت مناسب برای: خانواده فعالیت‌های مناسب در روستای افجه: عکاسی، پیاده‌روی، روستاگردی بهترین فصل سفر به افجه: بهار و تابستان موقعیت دقیق روستای افجه روی نقشه  نمایی از روستای افجه دشت لار در نزدیکی افجه و شمال شرقی لواسان و تهران، دشت لار وجود دارد که طبیعت بکر و زیبایی دارد و همین دست‌نخورده بودنش، مهم‌ترین عامل در جذب گردشگران است. دشت لار در دامنه کوه دماوند قرار گرفته و منطقه‌ای حفاظت‌شده و از دیدنی های اطراف تهران است. گردشگران می‌توانند علاوه بر لذت بردن از آب‌وهوای این منطقه، ماهیگیری کنند و تجربه‌ای متفاوت را برای خود رقم بزنند. دشت لار، پوشش گیاهی متنوع و همین طور تنوع جانوری درخور توجهی دارد که بر ارزشش می‌افزایند. آدرس دشت لار: استان مازندران، آمل، بخش لاریجان مسافت مرکز تهران تا دشت لار: حدود 120 کیلومتر فاصله زمانی دشت لار از مرکز تهران: حدود سه ساعت مناسب برای: خانواده، جمع‌های دوستانه فعالیت‌های مناسب در دشت لار: پیاده‌روی، فعالیت‌های ورزشی، ماهیگیری، کمپ بهترین فصل سفر به دشت لار: بهار و تابستان موقعیت دقیق دشت لار روی نقشه  نمایی از دشت لار؛ عکس از آرشیو لست سکند، پروانه کشاورز آبشار شاهاندشت برای مسافرت یک روزه اطراف تهران، آبشار شاهاندشت انتخاب بسیار خوبی است. این آبشار یکی از مرتفع‌ترین آبشارهای ایران به شمار می‌رود که در عین حال زیبایی‌اش هم چشم شما را به خودش می‌دوزد. آبشار شاهاندشت چند تکه است و این حالت آن را جذاب‌تر کرده است. اگر در حالت کلی به دیدن آبشار علاقه دارید، آبشارهای اطراف تهران کم نیستند و می‌توانید با یک برنامه‌ریزی درست، هر یک را در زمانی مناسب ببینید. این آبشارها در اطراف تهران پراکنده هستند و شما می‌توانید برای دیدن آن‌ها، سفرهای یک‌روزه هم برنامه‌ریزی کنید. آدرس شاهاندشت: در فاصله 65 کیلومتری شهر آمل، کیلومتر 96 جاده هراز، روستای شاهاندشت مسافت مرکز تهران تا شاهاندشت: حدود 123 کیلومتر فاصله زمانی شاهاندشت از مرکز تهران: حدود دو ساعت و نیم مناسب برای: خانواده فعالیت‌های مناسب در شاهاندشت: پیاده‌روی، فعالیت‌های ورزشی، ماهیگیری بهترین فصل سفر به شاهاندشت: بهار و تابستان موقعیت دقیق آبشار شاهاندشت روی نقشه  نمایی از آبشار شاهاندشت الیمستان روستای الیمستان مجموعه‌ای از جاذبه‌های مختلف است که همین جاذبه‌ها باعث شده‌اند تا الیمستان یکی از بهترین جاهای دیدنی اطراف تهران باشد. مراتع سرسبز، چشمه‌های مختلف، کوه، جنگل و قسمت‌های دیگر این روستا، همگی آن را به یکی از مقصدهای مهم برای گردشگران تبدیل کرده‌اند. شما با توجه به فعالیتی که می‌خواهید در الیمستان انجام دهید، باید لباس و تجهیزات مناسب هم با خود ببرید. اگر می‌خواهید کوهنوردی کنید، حتماً کفش کوه همراه ببرید و با توجه به مقاصد مورد نظرتان تجهیزات لازم مثل چادر و کیسه خواب، داشته باشید. الیمستان یکی از مقاصدی است که برای تابستان گردشگران زیادی به آنجا می‌روند. چون هوا نسبت به جاهای دیگر، دمای تقریباً پایین‌تری دارد. شما می‌توانید در اینجا کمپ کنید یا از اقامتگاه‌هایش استفاده کنید. آدرس الیمستان: کیلومتر 20 جاده هراز، الیمستان مسافت مرکز تهران تا الیمستان: حدود 168 کیلومتر فاصله زمانی الیمستان از مرکز تهران: حدود سه ساعت مناسب برای: خانواده، جمع‌های دوستانه فعالیت‌های مناسب در الیمستان: پیاده‌روی، فعالیت‌های ورزشی، ماهیگیری بهترین فصل سفر به الیمستان: اواسط بهار و اوایل پاییز موقعیت دقیق الیمستان روی نقشه  نمایی از جنگل الیمستان روی نقشه ییلاق فیلبند فیلبند یکی از زیباترین روستاهای مناطق جنوبی بابل در استان مازندارن است. این منطقه معمولا در حجم عظیمی از ابر فرو رفته و چشم‌اندازی دیدنی را برای هر مسافر و طبیعت‌گردی به تصویر می‌کشد. آب‌وهوای روستای فیبلند بسیار متغیر است و در یک روز می‌شود هم شاهد باران و برف بود و هم تابش داغ خورشید را حس کرد. فیلبند به‌علت ارتفاع زیادی که از سطح دریا دارد به بام شرقی مازندران معروف است. بهترین زمان برای لذت بردن از هوای این ییلاق، اواخر اردیبهشت تا اوایل مهرماه است؛ اما زیبایی‌های این منطقه در فصل‌های سرد هم جذابیت‌های زیادی برای اهالی طبیعت‌گردی دارد. نکته‌ای که در فصول سرد باید به آن توجه کنید، این است که مسیر صعب‌العبور و هوای آنجا بسیار سرد می‌شود. فیلبند به‌قدری چشم‌نواز است که می‌توانید سفر یک‌روزه خود را طولانی‌تر کنید و با کمپ زدن در آن، زمان بیشتری را صرف گردش کنید. البته می‌توانید از اقامتگاه‌های اطرافش هم استفاده کنید. آدرس فیلبند: جنوب بابل در استان مازندران، 56 کیلومتری آمل مسافت مرکز تهران تا فیلبند: حدود 197 کیلومتر فاصله زمانی فیلبند از مرکز تهران: حدود چهار ساعت مناسب برای: جمع‌های دوستانه فعالیت‌های مناسب در فیلبند: عکاسی، طبیعت‌گردی، کمپ بهترین فصل سفر به فیلبند: بهار، تابستان و پاییز موقعیت دقیق فیلبند روی نقشه  نمایی از ییلاق فیلبند جنگل لفور لفور از ییلاق‌های اطراف تهران و از دهستان‌های سرسبز شمالی کشور است که در شهرستان سوادکوه در استان مازندران قرار دارد. اگر از سفرهای جاده‌ای خسته شده‌اید و قصد جنگل‌پیمایی در منطقه‌ای بکر را دارید، جنگل لفور بهترین انتخاب است. پیاده‌روی در میان درختان راش و ازگیل و دیگر انواع درختان و همین طور پوششی غنی از گیاهان مختلف، نفس کشیدن در هوای پاک جنگل و تماشای آبشارهای پلکانی، احساس یگانگی با طبیعت را در وجود شما زنده خواهد کرد. دره اسکلیم، آبشار ترز، سد لفور و بسیاری از جاهای دیدنی دیگری هستند که در این منطقه می‌توانید از آن‌ها بازدید کنید. اگر از جاده فیروزکوه سفر کنید، پس از گذر از شهرهای پل سفید، زیرآب و شیرگاه در مسیر جاده سد البرز قرار می‌گیرید و از آنجا می‌توانید قدم‌هایتان را به طبیعت بسپارید. آدرس لفور: استان مازندران، سوادکوه، لفور مسافت مرکز تهران تا لفور: حدود 210 کیلومتر فاصله زمانی لفور از مرکز تهران: حدود چهار ساعت مناسب برای: خانواده، جمع‌های دوستانه فعالیت‌های مناسب در لفور: عکاسی، طبیعت‌گردی، کمپ، ماجراجویی بهترین فصل سفر به لفور: فصل بهار و تابستان موقعیت دقیق جنگل لفور روی نقشه  نمایی از جنگل لفور دریاچه شورمست اگر فکر می‌کنید دریاچه ارواح برای بازدید مناسب نیست و ممکن است وهم‌انگیز باشد، دریاچه شورمست می‌تواند جایگزین بهتری برای شمایی باشد که می‌خواهید از یک دریاچه بازدید کنید. سرسبزی اطراف دریاچه و درختانش برای یک گردشگر بسیار جذاب است و حال‌وهوای هر کسی را می‌تواند تغییر دهد. از جنگل‌ها و غارهای محیط که بگذریم، دریاچه شورمست تفریحات مختلفی را دارد که از میان آن‌ها قایق‌سواری، ماهیگیری و برخی دیگر از تفریحات آبی، گزینه‌هایی هستند که امکان بهره‌مندی از آن‌ها برای شما وجود دارد. شورمست برای سفرهای یک روزه اطراف تهران، مسافت خیلی زیادی را ندارد، اما می‌توانید در آنجا کمپ بزنید و بمانید. این در صورتی است که وسایل کامل چادر زدن و کمپ را همراه خود ببرید. همچنین پیشنهاد می‌کنیم که برای گذراندن یک یا چند شب، از اقامتگاه‌های روستاهای اطراف استفاده کنید. فراموش نکنید که برای پیاده‌روی و گشت‌وگذار، کفش و لباس مناسب داشته باشید. آدرس دریاچه شورمست: بخش جنوب غربی سوادکوه، شش کیلومتری غرب پل سفید مسافت مرکز تهران تا دریاچه شورمست: حدود 211 کیلومتر فاصله زمانی دریاچه شورمست از مرکز تهران: حدود سه ساعت و نیم مناسب برای: خانواده، جمع‌های دوستانه فعالیت‌های مناسب در دریاچه شورمست: عکاسی، طبیعت‌گردی، کمپ، ماجراجویی، تفریحات آبی (قایق‌سواری، ماهیگیری و...) بهترین فصل سفر به دریاچه شورمست: فصل بهار و فصل تابستان موقعیت دقیق دریاچه شورمست روی نقشه  نمایی زیبا از دریاچه شورمست کلام آخر دریاچه‌ها، جنگل‌ها و روستاهای بسیاری در اطراف تهران قرار دارند که به ویژه در فصل بهار، بسیار زیبا و دیدنی می‌شوند. اگر برای تعطیلاتی یک‌روزه دوست دارید شلوغی شهر تهران را پشت سر بگذارید و به دل طبیعت بروید، این جاهای دیدنی اطراف تهران می‌توانند برای شما پیشنهاد مناسبی باشند. به نظر شما، چه جاهای دیدنی دیگری در اطراف تهران وجود دارند که شرایط فراهم کردن سفر یک روزه را دارند؟   تألیف: تیم نویسندگان لست‌سکند
https://lastsecond.ir/blog/10381-applications-of-dubai,چطور در دبی از اپلیکیشن ها استفاده کنیم؟ایفای نقش اپلیکیشن‌ها در زندگی روزمره‌ ما هر روز پررنگ‌تر می‌شود. حتی افراد مسن هم کم‌کم پا به دنیای تلفن‌های هوشمند گذاشته‌اند و از اپلیکیشن‌های مختلف استفاده می‌کنند. دبی از کشورهایی است که تمام تلاشش را برای ورود به دنیای آینده به کار گرفته است و در این شهر می‌توانید بیشتر کارهایتان را با استفاده از آخرین فناوری‌های روز انجام دهید. در نتیجه، باید به این موضوع توجه کنید که تلفن هوشمند شما قرار است در دبی، سفر شما را بسیار راحت‌تر کند. با این توضیح، آشنایی با اپلیکیشن های دبی پیش از سفر ضروری است. در این مطلب از لست سکند قرار است مهم‌ترین اپلیکیشن های دبی را به همراه جزئیاتی از روند کار آن‌ها معرفی کنیم تا در سفرتان به دبی راحت‌تر خرید کنید‌، غذا یا تاکسی سفارش دهید، مسیریابی کنید یا حتی به سینما بروید. بنابراین اگر در تور دبی ثبت‌نام کرده‌اید و قصد دارید چند روزی را در این شهر سپری کنید، همین حالا اسم اپلیکیشن های دبی را که در ادامه معرفی می‌کنیم به خاطر بسپارید تا با استفاده از آن‌ها در وقت و هزینه خود صرفه‌جویی کنید.  آنچه در ادامه مطلب خواهید خواند  اپلیکیشن های کاربردی دبی برای حمل‌ونقلاپلیکیشن کریم در دبی (Careem)اپلیکیشن سهیل در دبی (S'hail)اپلیکیشن دبی درایو (RTA Dubai Drive)بهترین اپلیکیشن های دبی برای سفارش و تهیه غذااپلیکیشن طلبات (Talabat)دلیورهو (Deliveroo)بهترین اپلیکیشن های دبی برای اطلاعات گردشگریویزیت دبی (Visit Dubai)دبی الآن (DubaiNow)رحلة (Rehlat)بهترین اپلیکیشن های زبان دبیدولینگو (Duolingo)براولول (Bravolol) اپلیکیشن های کاربردی دبی برای حمل‌ونقل حمل‌ و نقل در دبی نیز درست مثل حمل‌ونقل در ایران با اپلیکیشن‌های مختلف امکان‌پذیر است. یکی از نکات مثبت استفاده از چنین اپلیکیشن‌هایی، اطلاع از قیمت و مسافت سفر مورد نظر شما است. بنابراین حتی اگر با استفاده از این اپلیکیشن‌ها ماشین کرایه نکنید، می‌توانید از حداکثر کرایه‌ رایج در دبی، مطمئن شوید. اپلیکیشن کریم در دبی (Careem) اول از همه باید بدانید که اپلیکیشن اوبر هم در دبی و هم در ابوظبی کار می‌کند، اما استفاده از اپلیکیشن های دبی طبیعتاً متداول‌تر است. اپلیکیشن «کریم» یکی از بهترین اپلیکیشن های دبی در زمینه حمل‌ونقل است که از طریق آن می‌توانید به سادگی خودرو شخصی، تاکسی، دوچرخه و... درخواست دهید. در مورد اپلیکیشن های دبی برای سفارش غذا در ادامه مفصل توضیح می‌دهیم اما در این‌ جا باید اشاره کنیم که «کریم» امکان سفارش غذا و استفاده از انواع پیک را نیز برای شما فراهم می‌کند. برای درست‌ کردن حساب در این برنامه به آدرس ایمیل و شماره‌ تلفن نیاز خواهید داشت. سایت رسمی اپلیکیشن کریم: careem.com دانلود اپلیکیشن کریم برای اندروید دانلود اپلیکیشن کریم برای IOS  کریم، تاکسی آنلاین و اپلیکیشن نقشه دبی اپلیکیشن سهیل در دبی (S'hail) حتی برای کسانی که عاشق پیاده‌روی هستند، قدم زدن در دبی می‌تواند کاملاً دشوار باشد. بسته به فصل و ساعت روز، قدم زدن در دبی ممکن است از یک تجربه لذت بخش به یک کار طاقت‌فرسا تبدیل شود. از طرفی کرایه ماشین برای حمل‌ونقل در دبی نیز ممکن است برای کسانی که به دنبال سفری مقرون‌به‌صرفه هستند، زیاد باشد. اما جای نگرانی نیست، زیرا با خرید یک عدد نول کارت و دانلود بهترین اپلیکیشن دبی برای حمل‌ونقل عمومی، می‌توانید به سادگی از وسایل نقلیه عمومی این شهر استفاده کنید. اپلیکیشن سهیل یک مرجع رسمی از سیستم راه و حمل‌ونقل دبی است که به شما کمک می‌کند از ساعت حرکت اتوبوس‌ و مترو و قیمت بلیط‌ها مطلع شوید. ضمن اینکه با استفاده از این اپلیکیشن دبی دیگر پیدا کردن نزدیک‌ترین ایستگاه‌ها به موقعیت فعلی و مقصدتان دشوار نیست. دانلود اپلیکیشن سهیل برای اندروید دانلود اپلیکیشن سهیل برای IOS  سهیل، اپلیکیشن مسیر یابی در دبی اپلیکیشن دبی درایو (RTA Dubai Drive) اگر با پیاده‌روی موافق نیستید، تاکسی نمی‌خواهید یا حوصله وسایل حمل‌ونقل عمومی را ندارید، باز هم می‌توانید برای رفت‌وآمد از اپلیکیشن های دبی استفاده کنید. برنامه دبی درایو بهترین اپلیکیشن دبی برای اجاره خودرو شخصی است. اما این تنها امکان دبی درایو نیست، بلکه با استفاده از این برنامه می‌توانید برای گرفتن گواهینامه رانندگی، اجاره ماشین با راننده، پیدا کردن لوکیشن‌های مختلف و پارکینگ‌های بی‌دردسر هم اقدام کنید. دانلود اپلیکیشن دبی درایو برای اندروید دانلود اپلیکیشن دبی درایو برای IOS  اپلیکیشن دبی درایو بهترین اپلیکیشن های دبی برای سفارش و تهیه غذا اگر در مورد قیمت غذا در دبی کنجکاو هستید و می‌خواهید در اسرع وقت از نزدیک‌ترین رستوران‌ها و فروشگاه‌های دبی غذا بخرید، اپلیکیشن های دبی به کمکتان خواهند آمد؛ برخی از اپلیکیشن‌های سفارش غذای معروف در جهان ممکن است در دبی کار نکنند، برای مثال برنامه زوماتو (Zomato) در سال 2022 رسماً اعلام کرده که در دبی فعالیتی ندارد. در ادامه برخی از بهترین اپلیکیشن های دبی برای سفارش غذا را خواهید دید. اپلیکیشن طلبات (Talabat) اگرچه دلیل اصلی سفر بسیاری از شکم‌گردان به دبی، تجربه غذای خیابانی و رستوران‌های لوکس این شهر است، اما اگر به هر دلیلی میلی به رستوران رفتن نداشته باشید، «طلبات» آماده خدمت‌رسانی به شماست. این اپلیکیشن، انواع و اقسام غذای محلی و بین‌المللی را برای شما ردیف می‌کند تا تنها با چند کلیک از هر نقطه دبی غذا سفارش دهید. با استفاده از این اپلیکیشن دبی می‌توانید غذای خود را از قبل رزرو کنید تا در هر زمانی که می‌خواهید غذایتان در جلوی در اتاق هتل حاضر باشد. سایت رسمی اپلیکیشن طلبات: talabat.com دانلود اپلیکیشن طلبات برای اندروید دانلود اپلیکیشن طلبات برای IOS  اپلیکیشن طلبات دبی دلیورهو (Deliveroo) اگر می‌خواهید از معتبر و ممتاز بودن رستوران‌هایی مطمئن شوید که از آن‌ها غذا سفارش می‌دهید، پیشنهاد می‌شود اپلیکیشن دلیورهو را دانلود کنید. از آن‌جایی که این برنامه در کشورهای مختلف کاربرد دارد، استفاده از آن بی‌نهایت ساده است. مدت زمان تحویل سفارش‌های شما در این برنامه بسته به موقعیت و غذای سفارشی، بین 30 تا 60 دقیقه زمان خواهد برد. پرداخت سفارش‌ها نیز در این برنامه بسیار ساده است و به دو صورت آنلاین و به هنگام تحویل، امکان‌پذیر است. دانلود اپلیکیشن دلیورهو برای اندروید دانلود اپلیکیشن دلیورهو برای IOS  پیک‌های اپلیکیشن دلیورهو در دبی بهترین اپلیکیشن های دبی برای اطلاعات گردشگری براش شناخت بیشتر جاهای دیدنی دبی و روش رفتن به آن‌ها نیز نیاز چندانی به جست‌وجو ندارید به شرطی که از کاربردی‌ترین اپلیکیشن های دبی در این زمینه مطلع شوید. در ادامه چند مورد از معتبرترین این برنامه‌ها را به شما معرفی می‌کنیم تا راحت‌تر جاهای دیدنی دبی را ببینید. لیست بهترین جاهای دیدنی دبی ویزیت دبی (Visit Dubai) «ویزیت دبی» برای کسانی است که به دنبال قابل‌اعتمادترین اپلیکیشن گردشگری دبی می‌گردند. این برنامه توسط سازمان‌های دولتی گردشگری دبی منتشر شده است و تقریبا هر اطلاعاتی را که در مورد جاذبه‌های و مراسم و فستیوال‌های دبی بخواهید در اختیارتان قرار می‌دهد؛ برای مثال، آخرین اخبار مربوط به ساعت‌کاری، قیمت بلیط و اتفاقاتی که در هر یک از این جاذبه‌ها رخ می‌دهد در این اپلیکیشن موجود است. همچنین اگر به دنبال یک اپلیکیشن مسیریابی در دبی می‌گردید، این گزینه برای شما مناسب است، زیرا با آدرس‌های آن شما درست مثل شهروندان دبی می‌توانید در این شهر گشت‌وگذار کنید. سایت رسمی اپلیکیشن ویزیت دبی: visitdubai.com دانلود اپلیکشن ویزیت دبی برای اندروید دانلود اپلیکیشن ویزیت دبی برای IOS  اپلیکیشن ویزیت دبی دبی الآن (DubaiNow) دبی الآن از اپلیکیشن‌هایی است که توسط سازمان‌های دولتی طراحی و راه‌اندازی شده است و عموماً مورد استفاده‌ شهروندان و گردشگرانی است که به جای خرید تور دبی 5 شب و 6 روز، قرار است مدت‌ زمان بسیار بیشتری در این شهر بمانند. اما بسیاری از خدمات این برنامه برای توریست‌ها بسیار خاص و گره‌گشا است؛ برای مثال، از اطلاعات خدمات شهری گرفته تا محل اقامت، زمان اذان و وضعیت آب‌وهوا همگی در این برنامه موجود است. ضمن اینکه دبی الآن، یک اپلیکیشن نقشه دبی نیز محسوب می‌شود، زیرا در آن نزدیک‌ترین خودپرداز‌ها و مراکز درمانی نیز در دسترس است. دانلود اپلیکیشن دبی الآن برای اندروید دانلود اپلیکیشن دبی الآن برای IOS  اپلیکیشن دبی الآن رحلة (Rehlat) اگر می‌خواهید یک برنامه‌ریزی دقیق برای سفرتان داشته باشید، رحلة بهترین چاره کار شماست، زیرا این برنامه جنبه‌های مختلفی از سفر شما را پوشش می‌دهد، برای مثال در رحلة یک لیست کامل از پرواز‌های دبی، هتل‌ها و ماشین‌های اجاره‌ای برای شما چیده شده است. خطوط هوایی موجود در این اپلیکیشن، بیش از 300 مورد است که شامل آژانس‌های معتبر و بین‌المللی‌ مثل اتحاد و امارات می‌شود. اگر به دنبال یک سفر مقرون‌به‌صرفه دبی باشید هم رحلة بسیار کارآمد است؛ زیرا این برنامه علاوه بر هتل‌های لوکس، مراکز اقامتی ارزان بسیاری را نمایش می‌دهد. البته فراموش نکنید که اگر با تور دبی به این شهر سفر می‌کنید، تقریباً نیاز چندانی به چنین اپلیکیشن‌هایی نخواهید داشت، زیرا رفت‌وبرگشت و محل اقامت شما بر عهده تور است. دانلود اپلیکیشن رحلة برای اندروید دانلود اپلیکیشن رحلة برای IOS تورهای اقساطی دبی  اپلیکیشن رحلة در دبی بهترین اپلیکیشن های زبان دبی در دبی مشکل حادی با زبان و ارتباط با فروشندگان نخواهید داشت، زیرا اولین اصل در این شهر راحتی گردشگران است و تقریباً هر متنی در آن به زبان انگلیسی ترجمه شده است. خصوصاً برای ما ایرانی‌ها که به الفبای عربی مسلط هستیم و در خواندن تابلو‌ها کارمان راحت‌تر است. با این‌ حال، زمانی که با مردم محلی ارتباط می‌گیرید، ممکن است کمی با چالش روبه‌رو شوید. از این‌ رو در این بخش، دو اپلیکیشن کارآمد در زمینه ارتباط با مردم دبی را به شما معرفی می‌کنیم. دولینگو (Duolingo) اپلیکیشن دولینگو برای قبل سفر شماست. اگر می‌خواهید چند جمله آسان و پرکاربرد در زبان عربی را یاد بگیرید با استفاده از فلش‌کارت‌های دولینگو می‌توانید به این مهم دست یابید. حتی اگر فاصله شما تا دبی فقط یک پرواز است، می‌توانید در یک فرصت چند ساعته چند ده جمله را با این اپلیکیشن به خاطر بسپارید. دانلود دولینگو برای اندروید دانلود دولینگو برای IOS  اپلیکیشن دولینگو براولول (Bravolol) اگر می‌خواهید نسبت به اپلیکیشن قبلی گام را فراتر بگذارید و علاوه بر درک جملات ساده، کمی حرفه‌ای‌تر عمل کنید، این برنامه به شما کمک می‌کند جملات را به درستی ادا کنید و آن‌ها را راحت‌تر بشنوید. طرز کار با این برنامه به این شکل است که ابتدا جملات را می‌شنوید و سپس با تکرار صحیح آن‌ها جملات جدیدتری را یاد می‌گیرید. در نهایت اگر هم زمان کافی برای یادگرفتن حتی یک کلمه را هم ندارید هم نگران نباشید و برای دانلود یک اپلیکیشن مترجم دست به کار شوید. سایت رسمی اپلیکیشن: bravolol.com دانلود اپلیکیشن براولول برای اندروید دانلود اپلیکیشن براولول برای IOS  اپلیکیشن براولول سخن آخر اگر اصلی‌ترین دشواری‌های مسافران چند دهه قبل را نام ببریم، پیدا کردن مسیر، ارتباط گرفتن با افراد محلی، اطلاع از قیمت‌ها و... به چشم می‌خورد. با پیشرفت فناوری و روی کار آمدن اپلیکیشن‌ها بسیاری از این مشکلات برطرف شده‌اند. در این مطلب سعی کردیم بهترین اپلیکیشن های دبی را به همراه لینک دانلود طبقه‌بندی و معرفی کنیم. اگر علاوه بر دبی، به مقاصدی مثل ترکیه نیز در برنامه سفر شماست، می‌توانید سری به مطلب اپلیکیشن‌های ترکیه بزنید.   تألیف: تیم نویسندگان لست‌سکند
https://lastsecond.ir/blog/6559-best-foods-in-armenia,معروفترین غذاهای ارمنستان کدامند؟ + تصاویرسبک غذاهایی که در منطقه رواج پیدا می‌کند و در رستوران‌هایش سرو می‌شود، صرفا مخصوص آن کشور نیست و ممکن است از فرهنگ‌های دیگر هم دستور غذایی جدیدی گرفته باشد. بنابراین، ممکن است در منوی رستوران غذاهایی را ببینید که خاستگاهش کشور دیگری است. مثلا، غذای ارمنستان به عنوان کشوری در شمال غرب ایران، علاوه بر غذاهای سنتی خودش، از غذاهای همسایگانش هم تاثیر گرفته و آن‌ها را در منو غذایی‌اش جای داده است. بنابراین در این متن، ممکن است علاوه بر غذاهای معروف ارمنستان، با غذاهایی آشنا شوید که از کشورهای دیگر به ارمنستان راه یافته است. سبک آشپزی مردم ارمنستان، شامل غذاها، تکنیک‌های پخت‌وپز و خوراک‌های سنتی ارمنی‌ها است. غذاها و سبک‌های آشپزی نشان‌دهنده تاریخ و جغرافیای محل زندگی ارامنه، تأثیر غذاهای اروپایی و مناطق شرقی دریای مدیترانه روی آشپزی آن‌ها و هم‌چنین محصولات کشاورزی سنتی و حیواناتی است که در مناطق پرجمعیت ارمنی‌ها رشد و پرورش یافته‌اند. بنابراین اگر با تور ارمنستان یا به صورت شخصی به ارمنستان سفر کردید، فراموش نکنید غذاهای ارمنی هم امتحان کنید. در ادامه این مطلب از مجله لست سکند، با اطلاعات بیشتری در مورد بهترین غذاهای ارمنستان آشنا می‌شوید.  آنچه در ادامه مطلب خواهید خواند  شامپورز (Shampours) قاپاما (Ghapama) خاش یا کله‌پاچه (Khash) مانته (Mante یا Manti) دلمه (Dolma / Tolma)گاتا (Gata) چورچخلا (Churchkhela) چولومبور آپور (Chulumbur apur) چورگ (Choereg) لواش ارمنی (Lavash) کباب لولا ارمنستان (Armenian Lule Kebab) تیسژیک (Tisvzhik)کوفته خام (Chi Kofte یا Çiğ köfte)  کوفته سینیهاریسا (Harissa) برش (Borscht)  پلو ارمنی (Armenian Rice Pilaf)بزباش (Bozbash) سالاد ایچ ارمنی (Armenian Eech) خورواتس (Khorovats)ژینگیالو هاتس (Zhingyalov hats)  سالاد باغچه ارمنی (Armenian Garden Salad)آنوشاپور (Anushapur)لحم عجین؛ پیتزای ارمنی (Lahmacun – The Armenian pizza)تبوله (Tabbouleh) شامپورز (Shampours) گوشت مزه‌دار شده‌ای که آن را با انواع مختلف سبزیجات به سیخ می‌کشند. شامپورز روی زغال بدون شعله، کباب می‌شود. عمد شهرت این غذا به دلیل شکل جذاب سیخ‌های آن است که کمی ضخیم‌تر البته با عرض کمتر نسبت به سیخ کباب کوبیده است. این غذای ارمنستان یک پیشنهاد خوب برای کسانی است که دوست ندارد در انتخاب غذای جدید ریسک کنند. پیشنهاد ما این است اگر به ارمنستان سفر کردید، این غذا را در یک جای خوب تجربه کنید. جدیدترین قیمت تورهای ارمنستان  شامپورز از غذاهای ارمنی  شامپورز از غذاهای معروف ارمنستان  قاپاما (Ghapama) قاپاما نوعی غذای ارمنستان است که با کدوتنبل درست می‌کنند و اغلب هنگام کریسمس می‌خورند. برای آماده کردن این غذا، قسمت بالای کدو را می‌برند، داخل آن را خالی می‌کنند، سپس با برنج پخته شده و میوه‌های خشک شده، مانند بادام خرد شده، سیب، ذرت، زردآلو، آلو، خرما، آلوی بخارا و کشمش پر می‌کنند. همچنین معمول است که رویش عسل و دارچین یا خاک قند بریزند. پس از آن، کدو تنبل پخته می‌شود تا نرم شود، سپس آن را روی میز می‌آورند، برش می‌دهند و سرو می‌شود. قاپاما از بهترین غذاهای معروف ارمنستان محسوب می‌شود و می‌توان آن را در رستوران های ارمنستان پیدا کرد.  قاپاما از غذاهای معروف ارمنستان  قاپاما غذای ارمنی  خاش یا کله‌پاچه (Khash) یکی دیگر از غذاهای معروف ارمنستان، خاش یا کله پاچه است. خاش شامل پا و سر پخته شده گوسفند یا گاو است و از دیگر قسمت‌های بدن گاو مانند مغز، سر و سیرابی هم ممکن است استفاده شود. این مورد از غذاهای ارمنی، غذای سنتی کشورهایی همچون آلبانی، ارمنستان، آذربایجان، بوسنی‌وهرزگوین، بلغارستان، گرجستان، ایران، عراق، مغولستان و ترکیه است.  خاش یا کله پاچه  کله پاچه ارمنی  مانته (Mante یا Manti) مانتی یا مانته تنها غذای معروف ارمنستان نیست، بلکه در کشورهای ترکیه، لبنان و آذربایجان هم این غذا به خوبی پیدا می‌شود. این غذای ارمنستان شامل کوفته‌های پخته شده است که با ماست موسیر و سس گوجه‌فرنگی سرو می‌شود. بد نیست بدانید که مانتی هرچه لقمه‌های کوچک‌تری داشته باشد، مجلسی‌تر و زیباتر خواهد بود. درون این به اصطلاح کوفته‌ها از گوشت، مرغ و سبزیجات پر شده است.   مانته یا مانتی  تهیه غذای مانته ارمنی  دلمه (Dolma / Tolma) یکی دیگر از موارد مهم در غذای ارمنستان انواع دلمه است! دلمه ترکیبی از گوشت و سبزیجات است که درون برگ‌های تازه انگور پیچیده می‌شوند. در صورت تمایل، می‌توان از برگ کلم یا سبزی‌های خوردنی دیگر هم استفاده کرد. دلمه هم از آن دسته غذاهای ارمنی است که در ایران، ترکیه و گرجستان هم بسیار محبوب است. البته این غذا انواع مختلفی دارد که هم در ایران و هم در ارمنستان وجود دارد.   دلمه های ارمنی  دلمه از غذاهای ارمنی گاتا (Gata) گاتا بیشتر از اینکه یک غذای ارمنستان باشد، یک شیرینی یا نان شیرین ارمنی است که ظاهری شبیه کیک قهوه دارد. انواع مختلفی از گاتا موجود است، هر شهر یا ناحیه‌ای دستور پخت ویژه خودش را دارد و همچنین در شکل‌ها، اندازه‌های مختلف به صورت تزئین شده یا ساده به فروش می‌رسد. در گذشته، گاتا در تنور پخته می‌شد، اما هم‌اکنون در فر آماده می‌شود.  گاتا از نان های معروف ارمنی  نان گاتا از نان های محبوب  چورچخلا (Churchkhela) چورچخلا رشته‌ای از گردوها است که در مخلوطی از آب میوه‌های مختلف فرو می‌برند و سپس خشک می‌کنند. همچنین در ارمنستان مشابه اسنیکرز (Snickers) هم شناخته می‌شود. البته چورچخلا از سوغات گرجستان هم محسوب می‌شود. چشیدن طعم چورچخلا را به عنوان میان وعده توصیه می‌کنیم، تجربه این خوراکی‌های محلی خودش جزو تفریحات ارمنستان حساب می‌شود.  چورچخلا ار تنقلات موجود در ارمنستان  چورچخلا در ارمنستان  چولومبور آپور (Chulumbur apur) چولومبور آپور سوپی است که برنجش با پیاز، سرخ می‌شود و با مخلوطی از تخم‌مرغ و شیر، مزه‌دار می‌شود. این غذای ارمنستان به‌عنوان یکی از غذاهای سلامت آن‌ها شناخته می‌شود و با توجه به ارزش غذایی که دارد به‌عنوان یک غذای کم‌هزینه و پرفایده می‌تواند برای کسانی که دوست دارند سفر کم‌هزینه‌تری داشته باشند، مناسب باشد. هرچند در مجموع قیمت غذا در ارمنستان گران نیست و اغلب مسافران از این لحاظ دچار مشکل نمی‌شوند.   چولومبور آپور غذای معروف ارمنستان  چولومبور آپور از غذاهای معروف ارمنستان  چورگ (Choereg)  این نان مخصوص عید پاک ارمنستان یا خمیر به‌هم بافته‌شده و شیرین است و با ادویه‌هایی مثل رازیانه و مغز هسته آلبالو معطر می‌شود. شاید شما هم از آن دسته افرادی باشید که بگویید نان را نمی‌توان به‌عنوان یک غذای مستقل دانست، شاید حق با شما باشد، اما وقتی پای غذاهای معروف ارمنستان به میان می‌آید، نمی‌تواند از چورگی که زمان عید پاک در هر نانوایی پیدا می‌شود صرفه‌نظر کرد.  چورگ نان مخصوص ارمنستان  چورگ از نان های ارمنی  لواش ارمنی (Lavash) لواش، نان فطیر و نازکی است که در تنور پخته می‌شود و در کشورهایی مثل قفقاز، آسیای غربی و مناطق اطراف دریای خزر خورده می‌شود. لواش یکی از متداول‌ترین انواع نان در ارمنستان، آذربایجان، ترکیه و ایران است. قبلا هم گفتیم که پای اشتراکات فرهنگی منطقه به غذاها هم کشیده، اما به همین جا قصه ختم نمی‌شود و باید بدانید شما می‌توانید تعداد زیادی  رستوران های ایرانی در ارمنستان پیدا کنید.   نان لواش ارمنی  نان لواش از نان های ارمنستان  کباب لولا ارمنستان (Armenian Lule Kebab) کباب لولا یکی دیگر از غذاهای ارمنی است که برای تهیه‌اش، گوشت چرخ شده را سیخ می‌زنند و کباب می‌کنند. البته گوشت به‌کار رفته در لولا کباب، اغلب گوشت راسته یا سینه گوسفند است که با تخم‌مرغ و انواع ادویه‌ها مخلوط می‌شود. این غذای معروف ارمنستان را با نان و برنج سرو می‌کنند و برای بسیاری افراد، طعمی نزدیک به کباب کوبیده ایرانی را تداعی می‌کند.  کباب لولا از غذاهای ارمنستان  تیسژیک (Tisvzhik) برای آماده کردن تیسژیک تکه‌های دل، جگر و شش‌های گاو را با پیاز، رب گوجه‌فرنگی، نمک و فلفل سرخ می‌کنند. این غذا هم تا حدودی شبیه به خوراک دل و جگری است که ایرانی‌ها درست می‌کنند، هر چند که مانند بقیه غذاهای ارمنی با سبزی‌های معطر زیادی پخته می‌شود. فراموش نکنیم که برای شناختن هر کشور، رفتن به سراغ راه‌های شکم‌گردی و آشنایی با فرهنگ غذایی بسیار مهم است به همین دلیل هم هنگام سفر توصیه می‌شود ذائقه مردم آن منطقه را بچشید.  تیسژیک ارمنی کوفته خام (Chi Kofte یا Çiğ köfte) «Chi» در ارمنستان به معنای «نه یا نپخته» و  «chepouadz kufte» به معنای «کوفته خام» است. کوفته خام غذای لذیذ فرهنگ ارمنیان کیلیکیه (Cilician Armenian) است و به طور معمول برای مناسبت‌های خاص مانند تعطیلات درست می‌شود. انواع مختلفی از کوفته خام در میان خانواده‌های ارمنی طبخ می‌شود که با توجه به منطقه‌ای که در آن متولد شده‌اند و ترجیحات شخصی‌شان، متفاوت است. به عنوان مثال، برخی از آن‌ها ممکن است از بلغور یا فلفل به صورت کم یا زیاد بسته به ذائقه‌شان استفاده کنند. کوفته خام سنتی ارمنی به دو صورت درست می‌شود: کوفته‌های تکی به شکل تخم‌مرغ کوچک یا گوشت را با روغن زیتون و پیاز خام خرد شده روی یک بشقاب شبیه کیبه نایه (kibbeh nayyeh) پهن می‌کنند. برخلاف عرب‌ها، خوردن کوفته خام با نان میان ارمنی‌ها رایج نیست.  کوفته خام از غذاهای ارمنستان  کوفته خام ارمنی   کوفته سینی کوفته سینی از دیگر غذاهای ارمنستان است. این غذا شامل لایه‌های گوشت و بلغور پخته شده است. این کوفته تنها با گوشت گوسفند پخته نمی‌شود، بلکه کوفته سینی با گوشت بوقلمون هم یک غذای معروف ارمنستان است. این کوفته را در فر پخته و زمانی که به رنگ قهوه‌ای درآمد با ماست و سبزی تازه میل می‌کنند.  کوفته سینی از غذاهای ارمنستان  کوفته سینی ارمنی هاریسا (Harissa) هاریسا یکی از بهترین غذاهای ارمنستان و از منطقه دشت آرارات است. این فرنی با گندم خشک یا برشته شده و گوشت پرچرب (معمولا مرغ یا گوشت گوسفند)، درست می‌شود. در روزهای مذهبی ارمنستان که روزه می‌گیرند، سبزیجات در هاریسا جایگزین گوشت می‌شود. فرآیند پخت بسیار طولانی آن بخش مهمی از سنت هاریسا است، همانند دیگر غذاهای قدیمی، زمان گذاشته شده برای پخت نشان ‌دهنده ارزش و مغتنم شمردن آن غذا است.  هاریسا از غذاهای معروف ارمنی  هاریسا   برش (Borscht) نسخه ارمنی برش، سوپ داغی است که با گوشت گاو، فلفل سبز و سبزیجات دیگری مانند چغندر (که می‌توان استفاده نکرد) و طعم‌دهنده‌هایی مثل جعفری و گشنیز درست می‌شود. باید بدانید که در این سوپ، لبو (چغندر) رنگ قرمز خاصی به آن می‌دهد و آن را به خاص‌ترین غذای ارمنستان تبدیل می‌کند.  سوپ ارمنی برش  برش از سوپ های ارمنی   پلو ارمنی (Armenian Rice Pilaf)  به این غذای ارمنستان شیروان پلو هم می‌گویند،‌ پلو ارمنی شامل برنج دانه بلند و رشته فرنگی سرخ شده است که در آب مرغ پخته می‌شوند. تفاوتی ندارد چه زمانی برای شما بهترین زمان سفر به ارمنستان باشد، در هر فصلی از سال می‌توانید تجربه جذاب خوردن پلو ارمنی را داشته باشید و از این غذای معروف ارمنستان لذت ببرید.  پلو ارمنی  پلو ارمنی از غذاهای معروف ارمنستان  بزباش (Bozbash) سوپ نسبتا ترش بزباش، غذای محبوب مردم ارمنستان است و با فیله چرب گوشت گوسفند، سیب‌زمینی، نخود، لوبیا و میوه درست می‌شود. درست است که این غذای ارمنستان به عنوان سوپ شناخته می‌شود، اما بی تشابه به آبگوشت بزباش ایرانی نیست،‌ این را هم باید بدانید که هر چند این غذا به نظر ساده می‌آید، اما اگر به‌دنبال غذای خیابانی ارمنستان هستید، بزباش به هیچ وجه در آن دسته قرار نمی‌گیرد.  سوپ بزباش از غذاهای ارمنستان  سوپ بزباش  سالاد ایچ ارمنی (Armenian Eech) سالاد بلغور ارمنی که بسیار شبیه سالاد تبوله است، اما جعفری کمتری دارد و زیاد هم ریز نمی‌شود. در این سالاد شما بسیاری از مواد را تفت می دهید و در کنار دیگر غذاهای ارمنی میل می‌کنید. اگر در ارمنستان به‌دنبال تجربه تازه‌ای خوراکی‌ها هستید، این سالاد به شما پیشنهاد می‌شود.   سالاد ایچ ارمنی  سالاد ایچ ارمنی از سالادهای معروف ارمنستان  خورواتس (Khorovats) خورواتس یک نوع کباب ارمنی است. این نوع کباب از غذاهای محبوب ارمنی‌ها محسوب می‌شود که از خوردن آن در رستوران‌ها، مهمانی‌های خانوادگی و فست‌فودهای ارمنستان و سراسر جهان لذت می‌برند.  خورواتس از غذاهای محبوب ارمنی  خورواتس نوعی کباب ارمنی ژینگیالو هاتس (Zhingyalov hats) ژینگیالو هاتس نوعی نان است که با سبزیجات خرد شده، تازه و خام پر می‌شود و غذای سنتی ارمنی‌های منطقه ناگورنو قره‌باغ (Nagorno-Karabakh) است. در این غذای معروف ارمنستان، بیش از بیست نوع سبزی گوناگون استفاده می‌شود و در واقع به‌نوعی یک لقمه آماده با سبزی‌های جذاب است.   ژینگیالو هاتس  ژینگیالو هاتس   سالاد باغچه ارمنی (Armenian Garden Salad) سالاد نقش مهمی در آشپزی ارمنی ها ایفا می‌کند. تمامی مواد اولیه بسیار ریز خرد می‌شوند و گاهی اوقات روی پیتزا ارمنی (Armenian pizza) می‌ریزند و آن را مانند یک ساندویچ با سالاد رول می‌کنند.  سالاد باغچه ارمنی  سالاد باغچه ارمنی آنوشاپور (Anushapur) آنوشاپور دسری است که همیشه باید در کریسمس و شب سال نو روی میز غذا باشد، بنابراین از دسرهای مهم ارمنی‌ها محسوب می‌شود. این مورد از غذاهای ارمنی هم مانند گاتا یا چورک شاید یک وعده کامل غذایی نباشند، اما به‌ دلیل اهمیتی که در فرهنگ ارمنی دارند، نباید از آنها غافل شد و از طرف دیگر یک تجربه جذاب برای شکم‌گردان است.  آنوشاپور از دسر ارمنی  آنوشاپور  لحم عجین؛ پیتزای ارمنی (Lahmacun – The Armenian pizza) لحم عجین قطعات گرد و نازک خمیر است که با مخلوطی از مواد گوشت چرخ‌کرده (اغلب گوشت گاو یا گوسفند) و سبزیجات خرد شده مانند پیاز، گوجه‌فرنگی، جعفری و ادویه‌هایی مثل فلفل قرمز، زیره و دارچین، لایه به لایه‌اش پر شده و سپس پخته می‌شود. جالب است بدانید لحم عجین به معنای گوشت و خمیر است و اغلب به دلیل طبخ آن در تنور، مورد توجه افراد قرار می‌گیرد.  لحم عجین  پیتزای ارمنی تبوله (Tabbouleh) تبوله  به عنوان یک غذای ارمنستان در اصل یک غذای گیاهی از منطقه شرقی دریای مدیترانه است (که گاهی اوقات به عنوان سالاد هم در نظر گرفته می‌شود) و شامل گوجه‌فرنگی، جعفری ریز خرد شده، نعناع، بلغور، پیاز  است که با روغن زیتون، آبلیمو و نمک مزه‌دار می‌شود. در برخی از دستورها، سیر یا کاهو اضافه می‌کنند یا از کوسکوس به جای بلغور استفاده می‌شود. البته تبوله را معمولا به نام لبنان می‌شناسیم، امّا در ارمنستان هم سرو می‌شود. راهنمای کامل سفر به ارمنستان  تبوله از سالادهای موجود در ارمنستان  تبوله  سخن آخر  در این متن سعی کردیم تعداد قابل توجهی از غذاهای ارمنستان را معرفی کنیم؛ چه غذاهایی که اصالتا به این کشور متعلق هستند و چه آن دسته از غذاهایی که از سایر کشورها وارد فرهنگ غذایی ارمنستان شده‌اند. اگر دوست دارید بیشتر درمورد غذاهای ارمنی و تجربه امتحان‌ کردن غذای خیابانی ارمنستان یا غذاهای معروفشان توسط ایرانی‌ها بدانید، می‌توانید به سراغ سفرنامه‌های ارمنستان لست‌سکند بروید. اما اگر هم علاقه‌ای به تجربه‌های متفاوت در سفر ندارید نگران نباشید،‌ در ایروان به اندازه کافی فست‌فود‌های زنجیره‌ای برای علاقه‌مندان به ساندویچ‌ها و پیتزاها وجود دارد‌.    تألیف: تیم نویسندگان لست‌سکند
https://lastsecond.ir/blog/9855-attractions-around-firoozkuh,نزدیک‌ترین دیدنی‌های فیروزکوه با کمترین فاصله از تهران + تصاویرجاده فیروزکوه که به جاده ۷۹ ایران و محور سوادکوه هم شناخته می‌شود، از حوالی رودهن و بومهن تهران آغاز می‌شود و تا قائمشهر و ساری در مازندران امتداد می‌یابد. بر اساس همین موقعیت جغرافیایی، جاهای دیدنی فیروزکوه بسیار فراوان هستند. پس از جاده کندوان و هراز، جاده فیروزکوه قدیمی‌ترین جاده این منطقه شناخته می‌شود. این مسیر از محورهای اصلی ارتباطی تهران به شمال کشور است و به‌ همین دلیل، هر ساله مسافران بسیاری از آن برای سفر به مازندران استفاده می‌کنند. تنوع و تعداد در جاذبه های فیروزکوه و جاذبه‌های اطراف جاده فیروزکوه، باعث شده تا عده‌ای از گردشگران، جاهای دیدنی جاده فیروزکوه را به‌عنوان مقصد انتخاب کنند و برای سفرهای نیم‌روزه و چند روزه، روی آن حساب کنند. در این مطلب از لست سکند جاهای دیدنی فیروزکوه و جاده آن را معرفی می‌کنیم.  آنچه در ادامه مطلب خواهید خواند  1. کوه تل کمر2. برج شیخ شبلی۳. آبشار تیزاب۴. امام‌زاده بی‌بی زبیده۵. غار رودافشان۶. دریاچه تار۷. دریاچه آهنک8. غار بورنیک9. روستای سله بن، طارس، ورسخواران و طحنه10. تنگه واشی۱1. کاروانسرای گدوک و قلعه شاه‌چشمه12. پل ورسک۱3. روستا و دریاچه لزور14. پارک جنگلی جوارم15. سد لفور 1. کوه تل کمر کوه تل کمر با ارتفاع 2800 متر در غرب شهر دماوند قرار دارد. این کوه از طرف شمال غرب به پیست اسکی آبعلی و از طرف شمال شرق به چشمه آب معدنی اعلا وصل می‌شود. کوه تل کمر، بافت سنگی دارد و گردشگران و طبیعت‌گردان بسیاری از آن دیدن می‌کنند و برخی هم برای تمرین و ورزش کردن انتخابش می‌کنند. البته صعود به قله تل کمر را فقط به کوهنوردان پیشنهاد می‌کنیم. پس از صعود به قله، می‌توانید قله دماوند، رشته‌ کوه‌های البرز و شهر زیبای دماوند را ببینید. کوه تل کمر را هم می‌توانیم از جاهای دیدنی فیروزکوه در تابستان معرفی کنیم و هم می‌توانیم آن را از جاهای دیدنی فیروزکوه در زمستان معرفی بدانیم. تابستان به‌خاطر هوای خنکی که دارد و زمستان هم برای مناظر زمستانی و جذابی که در آنجا پدید می‌آید. آدرس کوه تل کمر: جاده فیروزکوه، شهرستان دماوند، کمربندی دماوند مسافت و فاصله زمانی فیروزکوه تا کوه تل کمر: حدود 84 کیلومتر در مدت زمان تقریبی یک ساعت و 15 دقیقه مسافت و فاصله زمانی تهران تا کوه تل کمر: حدود 80 کیلومتر در مدت زمان تقریبی یک ساعت و 25 دقیقه درجه سختی کوه تل کمر: 7 از 10 بهترین فصل کوه تل کمر: زمستان و تابستان موقعیت دقیق کوه تل کمر روی نقشه  صعودی به کوه تل کمر، عکس از خبرگزاری فارس 2. برج شیخ شبلی برج شیخ شبلی در ارتفاعات دماوند قرار دارد؛ اما به‌دلیل مسیرش، می‌توانیم آن را بین جاهای دیدنی جاده فیروزکوه جای دهیم. این برج تاریخی به عنوان یکی از آثار ملی ایران، متعلق به دوران سلجوقی است و قدمتش به قرن چهارم یا پنجم هجری می‌رسد. مردم دماوند برای قدردانی از خدمات عادلانه ابوبکر دلف بن جحدر شبلی به‌عنوان حاکم دماوند، این برج را با نام شیخ شبلی بنا کردند. شکل ظاهری برج و آجرکاری‌هایش، یکی از برجسته‌ترین زیبایی‌های آن محسوب می‌شوند. معماری این برج تاریخی به‌عنوان یکی از شاهکارهای معماری دوران سلجوقی در ایران شناخته می‌شود و به سبک رازی است. سبک رازی متنوع‌ترین شیوه معماری ایرانی اسلامی است که از قرن پنجم تا هفتم، به‌ویژه در مناطق شمالی کشور رواج پیدا کرد. آدرس برج شیخ شبلی: جاده فیروزکوه، شهرستان دماوند، میدان امام خمینی، بلوار امام حسین، خیابان شبلی مسافت و فاصله زمانی فیروزکوه تا برج شیخ شبلی: حدود 80 کیلومتر در مدت زمان تقریبی یک ساعت و 10 دقیقه مسافت و فاصله زمانی تهران تا برج شیخ شبلی: حدود 81 کیلومتر در مدت زمان تقریبی یک ساعت و 25 دقیقه درجه سختی: 1 از 10 بهترین فصل برج شیخ شبلی: تابستان، بهار و پاییز موقعیت دقیق برج شیخ شبلی روی نقشه  برج شبلی؛ عکس از آرشیو لست سکند، فرزانه ۳. آبشار تیزاب آبشار تیزاب از دیگر جاهای دیدنی اطراف جاده فیروزکوه است که گردشگران بسیاری را به سمت خودش می‌کشاند. این آبشار از البرز کوه سرچشمه می‌گیرد، از صخره‌های سنگی کوهستان سرازیر می‌شود و به تنگه تیزاب می‌ریزد. آب این آبشار، تند و گس است و در فصل بهار بسیار پر آب است. به همین دلیل هم می‌توانیم آن را از جاهای دیدنی فیروزکوه در بهار بدانیم. در فصل زمستان گاهی اوقات این آبشار یخ می‌بندد که جلوه جالبی را برای بازدیدکنندگان ایجاد می‌کند و از جاهای دیدنی فیروزکوه در زمستان است. آب‌وهوای مطبوع آبشار و محیط کوهستانی اطراف آن، آبشار تیزاب را به یک جاذبه دیدنی و جذاب برای طبیعت‌گردان تبدیل کرده است. آدرس آبشار تیزاب: جاده فیروزکوه، بلوار شهید بهشتی، خیابان فرهنگ، خیابان امام خمینی، جاده تیزآب مسافت و فاصله زمانی فیروزکوه تا آبشار تیزاب: حدود 85 کیلومتر در مدت زمان تقریبی یک ساعت و 25 دقیقه مسافت و فاصله زمانی تهران تا آبشار تیزاب: حدود 87 کیلومتر در مدت زمان تقریبی یک ساعت و 40 دقیقه درجه سختی: 6 از 10 بهترین فصل آبشار تیزاب: بهار و زمستان موقعیت دقیق آبشار تیزاب روی نقشه  نمایی از آبشار تیزاب، عکس از خبرگزاری ایرنا ۴. امام‌زاده بی‌بی زبیده امامزاده بی‌بی زبیده در ارتفاعات روستای خرم ده از توابع گیلاوند قرار دارد. مردم محلی این امامزاده را خواهر امام رضا (علیه‌السلام) می‌دانند که باور درستی نیست. همان‌طور که روی سنگ قبر هم حک شده،‌ او از نوادگان موسی‌بن‌جعفر است. بنای این امامزاده از سنگ لاشه و ملات ساروج ساخته شده است و به این خاطر می‌توانیم متوجه سبک ساختن بناها در گذشته شویم. از ویژگی‌های منحصر به فرد بنا این است که بخشی از آن را صخره‌ای تشکیل داده است که جزوی از ساختمان امام‌زاده به‌حساب می‌آید. سمت ضلع جنوبی امام‌زاده بی‌بی زبیده، کوهی صخره‌ای است که یک آبشار هم در کنار آن دیده می‌شود و جلوه زیبایی را به آن منطقه داده‌اند. آبشار ورجه از جمله دیگر جاهای دیدنی جاده فیروزکوه است که می‌توانید آن را در این همین منطقه مشاهده کنید. آدرس امام‌زاده بی‌بی زبیده: جاده فیروزکوه، بلوار شاهد، جاده بی‌بی زبیده مسافت و فاصله زمانی فیروزکوه تا امام‌زاده بی‌بی زبیده: حدود 95 کیلومتر در مدت زمان تقریبی یک ساعت و 45 دقیقه مسافت و فاصله زمانی تهران تا امام‌زاده بی‌بی زبیده: حدود 88 کیلومتر در مدت زمان تقریبی یک ساعت و 55 دقیقه درجه سختی: 5 از 10 بهترین فصل امام‌زاده بی‌بی‌زبیده: تابستان و بهار موقعیت دقیق امام‌زاده بی‌بی‌زبیده روی نقشه  نمایی از بی‌بی زبیده؛ عکس از خبرگزاری مهر، همزه محمدی ۵. غار رودافشان غار رودافشان در ارتفاعات روستایی با همین نام قرار گرفته است. دهانه این غار ۲0 متر ارتفاع و 29 متر طول دارد و از این نظر بسیار متفاوت است و از جذاب‌ترین جاهای دیدنی فیروزکوه به‌شمار می‌آید. راهروهای این غار از ستون‌های استالاکتیت و استالاگمیت پوشیده شده‌اند و ظاهرش را بسیار زیباتر کرده‌اند. از نظر زمین‌شناسی، این غار در دوره کرتاسه (۶۵ تا ۱۴۵ میلیون سال پیش) تشکیل شده است. مسیر راهپیمایی در این غار حدود ۸۰۰ متر محاسبه شده است که برای پیمایش آن به وسایل اولیه غارنوردی مثل چراغ پشتیبانی، باتری اضافه، فندک، شمع، دستکش کار، آب و غذای خشک، نیاز دارید. ابتدای ورودی غار ممکن است کمی گمراه شوید، اما اگر راه را بلد باشید یا به همراه یک راهنما به غار رفته باشید، مسیر چندان پیچیده‌ای را در پیش ندارید. در اطراف این محدوده هم مسیرهایی وجود دارند که از سمت باغ‌ها و درختان عبور می‌کنند که راه را برای پیاده‌روی بسیار لذت‌بخش می‌کنند. آدرس غار رودافشان: جاده فیروزکوه، بلوار شاهد، جاده رودافشان مسافت و فاصله زمانی فیروزکوه تا غار رودافشان: حدود 95 کیلومتر در مدت زمان تقریبی یک ساعت و 45 دقیقه مسافت و فاصله زمانی تهران تا غار رودافشان: حدود 88 کیلومتر در مدت زمان تقریبی یک ساعت و 55 دقیقه درجه سختی: 5 از 10 بهترین فصل غار رودافشان: تابستان و بهار موقعیت دقیق غار رودافشان روی نقشه  نمایی از غار رود افشان، عکس از خبرگزاری ایرنا ۶. دریاچه تار دریاچه تار یکی از دیدنی‌ترین جاذبه‌های گردشگری طبیعی در شهرستان دماوند است که می‌توانید از جاده فیروزکوه به آن راه پیدا کنید. دریاچه تار در ارتفاع بالای چهار هزار متری از سطح دریا واقع شده و از دریاچه‌های آب شیرین کوهستانی به شمار می‌رود. به‌دلیل آنکه آب‌وهوای این دریاچه اغلب سرد و همراه با وزش باد است، بهترین زمان بازدید از دریاچه تار، اوایل خردادماه محسوب می‌شود. دور این دریاچه را کوه‌هایی بلند پوشانده‌اند که ضلع شمالی و جنوبی آن ارتفاع بلندتری دارند. پیشنهاد می‌کنیم که دورتادور این دریاچه را پیاده‌روی کنید (قطعاً با رعایت جوانب احتیاط) و از زوایای مختلفی به دریاچه نگاه کنید. این مناظر، از یاد شما نمی‌روند. آدرس دریاچه تار: جاده فیروزکوه، بلوار شهید بهشتی، خیابان فرهنگ به سمت دریاچه تار مسافت و فاصله زمانی فیروزکوه تا دریاچه تار: حدود 61 کیلومتر در مدت زمان تقریبی یک ساعت و 55 دقیقه مسافت و فاصله زمانی تهران تا دریاچه تار: حدود 106 کیلومتر در مدت زمان تقریبی سه ساعت درجه سختی: 6 از 10 بهترین فصل دریاچه تار: تابستان موقعیت دقیق دریاچه تار روی نقشه  نمایی از دریچه تار؛ عکس از آرشیو لست سکند، فائزه لطیفی یقین ۷. دریاچه آهنک دریاچه آهنک در حوالی شهر فیروزکوه قرار دارد و بین جاهای دیدنی فیروزکوه جای می‌گیرد. این دریاچه پر آب در میان مناطق خشک قرار گرفته و به‌دلیل طراوت دریاچه در منطقه‌ای بی‌آب و علف، جذابیتش دو چندان شده است. آب دریاچه از بارندگی‌ها و چشمه‌های کوه پر می‌شود و سرشار از املاح معدنی است، به‌همین دلیل هم آب دریاچه غیرآشامیدنی است. آدرس دریاچه آهنک: جاده فیروزکوه، جاده زرین دشت، جاده دریاچه آهنک مسافت و فاصله زمانی فیروزکوه تا دریاچه آهنک: حدود 63 کیلومتر در مدت زمان تقریبی یک ساعت و 25 دقیقه مسافت و فاصله زمانی تهران تا دریاچه آهنک: حدود 140 کیلومتر در مدت زمان تقریبی سه ساعت و 10 دقیقه درجه سختی: 5 از 10 بهترین فصل دریاچه آهنک: تابستان و بهار موقعیت دقیق دریاچه آهنک روی نقشه  نمایی از دریاچه آهنک، عکس از خبرگزاری تسنیم 8. غار بورنیک این غار در نزدیکی جاده فیروزکوه قرار گرفته و دسترسی به آن از دو صورت امکان‌پذیر است؛ یکی برای پیاده‌روی بهتر است و دیگری برای کسانی پیشنهاد می‌شود که می‌خواهند مسافت بیشتری را با ماشین شخصی‌شان طی کنند. این غار در نزدیکی روستای هرانده است که این خود یکی از مزایایش محسوب می‌شود، چراکه می‌توانید از روستای هرانده هم دیدن کنید و از طبیعتش لذت ببرید. غار بورنیک ساختاری دارد که بر اساس آن شما می‌توانید از سه تالار درون غار دیدن کنید. غارنوردی بورنیک درجه متوسطی دارد، اما بهتر است که این کار را با یکی از راهنمایان یا افراد بومی آشنا به غار انجام دهید. درون غار فلش‌هایی می‌بینید که رنگ قرمز فلش‌ها برای نشان دادن مسیر رفت است و فلش‌های سفیدرنگ برای مشخص کردن مسیر بازگشت هستند. آثار و نشانه‌هایی که در ابتدای این غار می‌بینید، همگی نمودهایی از زندگی غارنشینان دارند. برای بازدید کلی از غار به حدود سه ساعت زمان نیاز دارید و باید حواستان باشد که به فرعی‌های غار خیلی سرک نکشید. آنچه در این سفر کوتاه باید همراه داشته باشید، لباس مناسب و مایتاجی مانند آب است و پیشنهاد می‌کنیم که این موارد را در روستای هرانده تهیه کنید. کوه‌پیمایی، روستاگردی، غارنوردی، دوچرخه‌سواری و...، فعالیت‌هایی هستند که می‌توانید آن‌ها را در مسیر پیش روی خود به غار انجام دهید. آدرس غار بورنیک: جاده فیروزکوه، بعد از امین‌آباد، روستای هرانده، مسیر غار بورنیک مسافت و فاصله زمانی فیروزکوه تا روستای هرانده: حدود 20 کیلومتر در مدت زمان تقریبی 20 دقیقه مسافت و فاصله زمانی تهران تا روستای هرانده: حدود 140 کیلومتر در مدت زمان تقریبی دو ساعت و 10 دقیقه درجه سختی: 5 از 10 بهترین فصل غار بورنیک: تابستان و بهار غارهای شگفت انگیز ایران را بشناسید موقعیت دقیق غار بورنیک روی نقشه  نمایی از درون غار بورنیک 9. روستای سله بن، طارس، ورسخواران و طحنه در نزدیکی جاده فیروزکوه، بخشی وجود دارد که شامل چند جای دیدنی مختلف می‌شود و به تعبیری مجموعه‌ای از جاهای دیدنی فیروزکوه را یکجا می‌توانید در اطراف جاده فیروزکوه بازدید کنید. این جاذبه‌ها شامل چند روستا، بقعه، بنای تاریخی، آبشار و طبیعتی است که در این مناطق و اطراف آن‌ها وجود دارند. وقتی از جاده فیروزکوه، وارد خروجی آسفالت شهر ارجمند بشوید، با پیمودن مسافت حدوداً دو کیلومتر به مسیر آسفالته دیگری می‌رسید که به سمت روستای تاریخی طارس می‌رود. در این روستا دو بنای تاریخی وجود دارد که یکی بقعه امام‌زادگان احمد و محمود است و شبیه به یک برج ساخته شده است و بنای تاریخی دیگر، مربوط به برج سنگی یا گنبد گبری است. برج سنگی با لاشه‌سنگ، قلوه‌سنگ، ساروج و گچ ساخته شده و از نظر تاریخی اهمیت دارد. از دیگر دیدنی های جاده فیروزکوه که در نزدیکی جاذبه‌های بالا قرار دارد، آبشار ورسخواران است که در کنار قدمگاه خضر نبی واقع شده و در اطراف آن چشمه هم وجود دارد. آبشار که به‌تنهایی جذابیت خودش را دارد و قدمگاه خضر نبی هم مربوط به قرن‌های سوم و چهارم هجری قمری است که قدمت درخور توجهی دارد. قلعه سر ورسخواران هم از دیگر جاذبه‌های این محدوده جغرافیایی است. جاذبه بعدی، روستای طحنه است. غیر از بهره‌مندی از مناظر طبیعی چشم‌نواز آن می‌توانید از عسل و محصولات دامی این روستا هم استفاده کنید و به‌عنوان سوغاتی یا برای مصرف خودتان آن‌ها را خریداری کنید. سله‌بن روستای دیگری در این محدوده جغرافیایی است که درون آن یک تپه باستانی وجود دارد و روی آن آثاری مثل سفال‌هایی با رنگ قرمز، نخودی، خاکستری و همچنین خرده استخوان انسان دیده می‌شود. همین آثار نشان از وجود گورستانی از هزاره اول دارد و گمان‌های مختلفی را در این باره می‌زنند. آدرس روستای سله بن: جاده فیروزکوه، بعد از روستای هرانده، جاده لاسم، روستای سله‌بن مسافت و فاصله زمانی فیروزکوه تا روستای سله بن: حدود 25 کیلومتر در مدت زمان تقریبی 30 دقیقه مسافت و فاصله زمانی تهران تا روستای سله بن: حدود 160 کیلومتر در مدت زمان تقریبی دو ساعت و 20 دقیقه درجه سختی: 4 از 10 بهترین فصل روستای سله‌بن: تابستان و بهار موقعیت دقیق روستای سله بن روی نقشه  نمایی از روستای سله بن 10. تنگه واشی تنگه واشی برای یک طبیعت‌گردی متفاوت، گزینه بسیار مناسبی است. تنگه واشی به‌خاطر اینکه در نزدیکی جاده فیروزکوه قرار گرفته، در دسترس قرار دارد و رسیدن به آن کار نسبتاً ساده‌ای است. رفتن به این تنگه برای روزهای گرم سال توصیه می‌شود، چراکه چه بخواهید و چه نخواهید، باید برای طی کردن مسیر دو تنگه پیش رو، از داخل رودخانه عبور کنید. اگر فصل سرد سال را انتخاب کنید، قطعاً کار ساده‌ای را در پیش ندارید. در تنگه اول کتیبه‌ای از صحنه شکار فتحعلی‌شاه را می‌بینید که جزئیات زیبایی در آن وجود دارد. پس از عبور از این تنگه، به دشتی می‌رسید که بخشی از آن درخت‌کاری است و قسمت شرقی آن دره‌ای است که امتداد آن به عباس‌آباد ورسک می‌رسد. مسیر تنگه را که ادامه دهید و وارد تنگه دوم بشوید، راه طولانی‌تری را در پیش دارید. انتهای این مسیر آبشاری وجود دارد که اگر اصول طبیعت‌گردی و کوه‌نوردی را بدانید، می‌توانید از آبشار هم عبور کنید. ادامه دادن مسیر به‌خاطر گل‌ولای و نامساعد بودن زمین‌ها، توصیه نمی‌شود. این نکته را هم باید اضافه کنیم که باتوجه به مسیر کلی تنگه واشی، بهتر است افرادی که سن و سال بالایی دارند یا ناتوانی جسمانی دارند، تنگه واشی را برای گذراندن تفریحات انتخاب نکنند. با اینکه طی کردن مسیر با چهارپایان هم امکان‌پذیر است. فراموش نکنید که داشتن کفش مناسب یا صندل‌های مخصوص، بسیار مهم است و نباید با پای برهنه مسیر را طی نکنید. پیش از شروع این پیمایش، حتماً موبایل و وسایل الکترونیکی خود را محفوظ کنید تا آسیب نبینند. آدرس تنگه واشی: جاده فیروزکوه، بعد از روستای هرانده، جاده تنگه واشی مسافت و فاصله زمانی فیروزکوه تا تنگه واشی: حدود 22 کیلومتر در مدت زمان تقریبی 40 دقیقه مسافت و فاصله زمانی تهران تا تنگه واشی: حدود 170 کیلومتر در مدت زمان تقریبی دو ساعت و 40 دقیقه درجه سختی: 8 از 10 بهترین فصل تنگه واشی: تابستان موقعیت دقیق تنگه واشی روی نقشه  نمایی از طبیعت تنگه واشی؛ عکس از آرشیو لست سکند، امید خدایاری ۱1. کاروانسرای گدوک و قلعه شاه‌چشمه بعد از شهر فیروزکوه، با طی مسافتی به گردنه گدوک می‌رسید و سپس بعد از راه‌آهن گدوک به این منطقه می‌رسید که از جاهای دیدنی فیروزکوه تا ساری است. در مسیر، اگر اطراف راهدارخانه بایستید، می‌توانید بقایای کاروانسرای گدوک را مشاهده کنید. طبق اسناد تاریخی، زمان ساخت این کاروانسرا به دوره شاه‌عباس صفوی بر می‌گردد، با این حال عده‌ای معتقدند که قدمت کاروانسرا به بیش از هزار سال هم می‌رسد. در این کاروانسرا اتاق‌ها و سالن‌های مختلفی وجود داشته که امروزه بخش‌هایی از آن‌ها آسیب دیده‌اند یا تخریب شده‌اند. در منطقه گدوک، یک قلعه و برج دیده‌بانی هم وجود دارد که به‌دلیل موقعیتش، احاطه خوبی روی اطراف و جاده دارد که این امر سبب کاربری دیده‌بانی برای آن شده است. تونل گدوک یکی دیگر از جاذبه‌های این منطقه است که انتهای به پل ورسک می‌رسد. منطقه گدوک در یکی از مرتفع‌ترین نقاط ایران قرار دارد که همین موضوع باعث شده تا در تابستان هم هوای خنکی داشته باشد. آب و هوای این منطقه به گونه‌ای است که در زمستان و مواقع سرد سال، برای خیلی از افراد تحمل کردنی نیست. آدرس گدوک: جاده فیروزکوه، بعد از فیروزکوه و امیریه، گدوک مسافت و فاصله زمانی فیروزکوه تا گدوک: حدود 17 کیلومتر در مدت زمان تقریبی 15 دقیقه مسافت و فاصله زمانی تهران تا گدوک: حدود 170 کیلومتر در مدت زمان تقریبی دو ساعت و 30 دقیقه درجه سختی: 3 از 10 بهترین فصل کاروانسرای گدوک: تابستان موقعیت دقیق گدوک روی نقشه  نمایی از کاروانسرای گدوک، عکس از خبرگزاری عصر ایران 12. پل ورسک پل ورسک در ارتفاعات روستایی با همین نام در شهرستان سوادکوه قرار دارد و از جاهای دیدنی فیروزکوه تا ساری به حساب می‌آید. این پل یکی از بزرگ‌ترین پل‌های راه‌آهن سراسری ایران و از شاهکارهای مهندسی شناخته می‌شود که در سال ۱۳۱۵ به بهره‌برداری رسیده است. پل ورسک فقط مخصوص عبور قطار است و از پل‌های استراتژیک ایران محسوب می‌شود که تهران و شمال کشور را به یکدیگر وصل می‌کند. در جنگ جهانی دوم، چرچیل نخست‌وزیر انگلیس به این پل لقب پیروزی داد. ارتفاع این پل تاریخی و استراتژیک بیش از ۶۱ متر است و به همین دلیل در کتاب رکوردهای گینس به ثبت رسیده است. آدرس پل ورسک: جاده فیروزکوه، 45 کیلومتری جنوب زیراب، 85 کیلومتری قائم‌شهر، روستای ورسک عباس‌آباد مسافت و فاصله زمانی فیروزکوه تا پل ورسک: حدود 30 کیلومتر در مدت زمان تقریبی 30 دقیقه مسافت و فاصله زمانی تهران تا پل ورسک: حدود 180 کیلومتر در مدت زمان تقریبی سه ساعت و 15 دقیقه درجه سختی: 2 از 10 بهترین فصل پل ورسک: تابستان و پاییز موقعیت دقیق پل ورسک روی نقشه  نمایی از پل ورسک؛ عکس از آرشیو لست سکند، احسان تریپز ۱3. روستا و دریاچه لزور روستای لزور در محدوده بخش ارجمند و از جاهای دیدنی جاده فیروزکوه است. این روستا یکی از بزرگ‌ترین روستاهای تهران هم به شمار می‌رود و طبیعت بسیار زیبایی دارد. آب‌وهوای روستای لزور، خنک و سرد است و این خنک بودن هوا، لزور را جزو بهترین مقاصد برای گردشگران در تابستان تبدیل کرده است. دریاچه لزور هم در نزدیکی روستای لزور است و با نام دریاچه سد سیاه رود هم شناخته می‌شود. دریاچه بر اثر سدسازی ایجاد شده و آب آن هم از طریق رودخانه سیاه‌رود تأمین می‌شود. اطراف این دریاچه مراتع سرسبزی وجود دارد و همچنین به‌علت وجود کوه‌های مختلف، مقصد خوبی برای کوه‌نوردی و پیمایش مسیرهای اینچنینی است. بسیاری از ورزشکاران هم خود را به روستا و دریاچه لزور می‌رسانند تا ورزش کنند و اینگونه فعالیت‌ها را انجام دهند. ماهیگیری، دوچرخه‌سواری، عکاسی و...، از جمله برخی فعالیت‌های گردشگران در اطراف این دریاچه است. توجه کنید که برای اقامت، می‌توانید از چادرهای مسافرتی خود استفاده کنید. آدرس روستای لزور: جاده فیروزکوه، جاده لاسم به سمت ارجمند مسافت و فاصله زمانی فیروزکوه تا روستای لزور: حدود 50 کیلومتر در مدت زمان تقریبی 45 دقیقه مسافت و فاصله زمانی تهران تا روستای لزور: حدود 180 کیلومتر در مدت زمان تقریبی دو ساعت و 45 دقیقه درجه سختی: 4 از 10 بهترین فصل دریاچه لزور: تابستان موقعیت دقیق روستای لزور روی نقشه  نمایی از دریاچه لزور؛ عکس از آرشیو لست سکند، حوریا کریمی 14. پارک جنگلی جوارم پارک جنگلی جوارم هم مانند پل ورسک در سوادکوه قرار دارد و جزو جاهای دیدنی فیروزکوه تا ساری است. این پارک جنگلی همچون نگینی سرسبز در این منطقه قرار گرفته و برای اقامت کلبه‌های جنگلی دارد. این پارک بسیار سرسبز و سرشار از درخت است. بهترین زمان بازدید از پارک جنگلی جوارم، تابستان و پاییز است که آب‌وهوای آن بسیار مطبوع می‌شود. آدرس پارک جنگلی جوارم: جاده فیروزکوه، شهرستان سوادکوه، پارک جنگلی جوارم مسافت و فاصله زمانی فیروزکوه تا پارک جنگلی جوارم: حدود 77 کیلومتر در مدت زمان تقریبی یک ساعت و 10 دقیقه مسافت و فاصله زمانی تهران تا پارک جنگلی جوارم: حدود 230 کیلومتر در مدت زمان تقریبی چهار ساعت درجه سختی: 7 از 10 بهترین فصل پارک جنگلی جوارم: تابستان و پاییز موقعیت دقیق پارک جنگلی جوارم روی نقشه  نمایی از پارک جنگلی جوارم؛ عکس از آرشیو لست سکند، سمیرا 15. سد لفور سد لفور در شهرستان سوادکوه قرار دارد اما قطعاً بین جاهای دیدنی جاده فیروزکوه و البته جاهای دیدنی اطراف تهران قرار می‌گیرد. دریاچه سد لفور در جنگل‌های هیرکانی مازندران هرساله طبیعت‌گردان بسیاری را به خود جذب می‌کند. در تمام فصول سال می‌توانید از این سد دیدن کنید، اما در فصل بهار و تابستان زیبایی‌های این سد دو چندان می‌شود. در نتیجه باید بگوییم که سد لفور از جاهای دیدنی فیروزکوه در تابستان است. سرسبزی جنگل‌های اطراف، دریاچه پرآب و آب‌وهوای مطبوع این دریاچه را به یکی از دیدنی‌ترین جاذبه‌های گردشگری طبیعی این منطقه تبدیل کرده است. آدرس سد لفور: جاده فیروزکوه، شهرستان سوادکوه، دهستان لفور، منطقه دیوتک مسافت و فاصله زمانی فیروزکوه تا سد لفور: حدود 63 کیلومتر در مدت زمان تقریبی یک ساعت و 25 دقیقه مسافت و فاصله زمانی تهران تا سد لفور: حدود 270 کیلومتر در مدت زمان تقریبی چهار ساعت و 50 دقیقه درجه سختی: 3 از 10 بهترین فصل سد لفور: تابستان و بهار موقعیت دقیق سد لفور روی نقشه  نمایی از سد لفور، عکس از تابناک کلام آخر جاده فیروزکوه به عنوان یکی از محورهای اصلی ارتباطی تهران به شمال کشور، دارای جاذبه‌های گردشگری طبیعی و تاریخی بسیاری است که می‌تواند سفر جاده‌ای شما به شمال کشور را خاطره‌انگیزتر کند. پل ورسک، آبشار تیزاب، سد لفور، پارک جنگلی جوارم، غار رودافشان، کوه تل کمر و برج شیخ شبلی بعضی از جاهای دیدنی فیروزکوه و اطراف جاده فیروزکوه به شمار می‌روند که برای سفری یک‌روزه می‌توانند انتخاب مناسبی باشند. جاده فیروزکوه و هراز دو مسیر پرتردد به شمال ایران هستند که ایرانی‌ها آن‌ها را به خوبی می‌شناسند. با شناخت جاذبه‌هایشان می‌توانید با نگاهی متفاوت‌تری ار آنها بگذرید. لیست جاهای دیدنی هراز   تألیف: تیم نویسندگان لست سکند
https://lastsecond.ir/blog/2917-turkey-events-festivals,معروفترین فستیوال های استانبول را بشناسیدانتخاب زمان سفر به استانبول فقط به وضعیت آب‌وهوا و ارزانی قیمت سفر محدود نیست، بلکه مراسمی که در تقویم سالانه استانبول جا خوش کرده‌اند نیز اهمیت بسیاری دارند و در بسیاری از مواقع قابلیت تبدیل شدن به تنها هدف سفر گردشگران به استانبول را دارند.    خبر خوش این است که فستیوال های استانبول، فقط به یک فصل و چند ماه خاص محدود نیستند، بلکه در سراسر سال مراسم مختلفی در این شهر در جریان است و حتی برخی از آن‌ها در زمان نزدیک به هم برگزار می‌شوند. در این مطلب از لست سکند قرار است 10 فستیوال معروف استانبول را به شما معرفی کنیم و به جزئیات مختلفی مثل تاریخ برگزاری و موضوع این فستیوال‌ها می‌پردازیم تا اگر قصد دارید تور استانبول را در چنین وقت‌هایی تهیه کنید، در جریان اطلاعاتش قرار بگیرید.  آنچه در ادامه مطلب خواهید خواند  1. فستیوال تولیپ در استانبول2. فستیوال بین‌المللی موسیقی استانبول3. فستیوال بین‌المللی فیلم استانبول4. فستیوال بین‌المللی رقص در استانبول5. فستیوال هیدیرلز در استانبول6. فستیوال قهوه استانبول7. فستیوال بین‌المللی جاز در استانبول8. فستیوال بین‌المللی غذای استانبول9. فستیوال خرید استانبول10. فستیوال عروسک استانبول 1. فستیوال تولیپ در استانبول شاید اگر بخواهیم نمادی‌ترین فستیوال استانبول را نام ببریم، هیچ نامی توان رقابت با فستیوال تولیپ استانبول را نداشته باشد. این فستیوال تقریبا 3 هفته به طول می‌انجامد و در آن مردم شکوفایی گل‌های لاله استانبول را جشن می‌گیرند. این گل در جلگه‌های وسیع و بی‌درخت آسیا می‌روید و در زمان امپراطوری عثمانی، کاشت آن جنبه مهمی در فرهنگ و تمدن استانبول داشت. اگر قرار است در فصل بهار از استانبول دیدن کنید، کافی است به پارک‌های این شهر بروید تا شاهد جنب‌وجوش مردم در این فستیوال باشید. اما در بین تمام پارک‌های این شهر، پارک سلطان احمد تقریباً بهترین موقعیت برای تماشای فستیوال تولیپ است زیرا در چشم‌اندازهای این پارک زمینه‌ای از مساجد استانبول نیز دیده می‌شود.  تاریخ فستیوال تولیپ در استانبول: تاریخ دقیقی ندارد اما معمولا در دو ماه اول بهار برگزار می‌شود محل برگزاری فستیوال تولیپ در استانبول: پارک‌های استانبول  تولیپ، بهترین فستیوال استانبول 2. فستیوال بین‌المللی موسیقی استانبول فستیوال موسیقی استانبول یک فستیوال بین‌المللی است که هر ساله جهت رونمایی از زیبایی‌های موسیقی ترکیه و تمام کشورهای جهان برگزار می‌شود. این فستیوال اولین بار در سال 1973 به دنیای فستیوال های استانبول وارد شد و حدود نیم قرن است که محبوب و محبوب‌تر می‌شود. فستیوال استانبول توسط مؤسسه فرهنگ و هنر شهر اجرا می‌شود و در بسیاری از کوچه‌ها و خیابان‌های استانبول مراسم آن را خواهید دید اما اگر به دنبال مکان‌هایی هستید که پرشورترین حالت این فستیوال را در آن تماشا کنید، باید به ایاایرنه یا موزه باستان‌شناسی استانبول سر بزنید. هدف اولیه این فستیوال، تلفیق هنرهای موسیقی بود، اما امروزه فقط روی اجرای موسیقی تأکید دارد. بهتر است اشاره کنیم که فستیوال موسیقی استانبول در حال حاضر بر موسیقی‌های کلاسیک اروپایی و اجراهایی مثل باله، اپرا و تکنیک‌های موسیقی سنتی تمرکز دارد. بنابراین اگر از این شاخه‌ها سررشته دارید یا به آن علاقه‌‌مندید، این فستیوال را از دست ندهید. برای شرکت در چنین فستیوال هایی، انتخاب تور بک هفته‌ای استانبول می‌تواند گزینه مناسبی باشد. تاریخ فستیوال موسیقی استانبول: تاریخ دقیقی ندارد اما معمولاً بین ماه‌های خرداد و تیر برگزار می‌شود محل برگزاری فستیوال موسیقی استانبول: پارک‌ها و مناطق تاریخی شهر قیمت‌های تور 7 شب استانبول  فستیوال موسیقی استانبول 3. فستیوال بین‌المللی فیلم استانبول فستیوال بین‌المللی فیلم نیز یکی از بهترین فستیوال های استانبول است که محتویاتش به موازات فستیوال موسیقی استانبول پیش می‌رود و مثل مورد قبلی، توسط مؤسسه فرهنگ و هنر این شهر برگزار می‌شود. جالب است بدانید حدود 30 سال از اولین شکل‌گیری فستیوال فیلم استانبول می‌گذرد، به همین دلیل عنوان «قدیمی‌ترین فستیوال فیلم ترکیه» به آن تعلق دارد. در این سال‌ها پیشرفت این فستیوال استانبول روزافزون بوده است و اخیراً ژانرهای بسیار متنوعی را از کارگردانان و فیلم‌سازان سراسر جهان شامل می‌شود. اگر فیلم‌باز هستید و شیفته هنر خلاقانه فیلم‌سازی، این فستیوال را از دست ندهید، زیرا در این فستیوال احتمالاً افراد برجسته سینمایی ترکیه و کشورهای دیگری را خواهید دید. تاریخ برگزاری فستیوال فیلم استانبول: فروردین محل برگزاری فستیوال فیلم استانبول: سینماهای سراسر شهر  فستیوال فیلم استانبول 4. فستیوال بین‌المللی رقص در استانبول در بین تمام فستیوال های استانبول، این مورد بیشترین تنوع را دارد و تقریباً هر گردشگری با هر سلیقه‌ای آن را می‌پسندد. در این جشنواره بیش از 4 هزار هنرمند از سراسر جهان به استانبول می‌آیند و مراسم شادی را در هفت روز برپا می‌کنند. برخلاف بسیاری از فستیوال‌های رقص که فقط برای سلیقه‌های خاص مناسب هستند، این فستیوال دامنه وسیعی از رقص‌های محلی، سنتی، هنری و مدرن را در بر می‌گیرد. اگر به دنبال فستیوال سایکو در ترکیه هستید فرصت شرکت در این فستیوال را از دست ندهید. تاریخ فستیوال بین‌المللی رقص استانبول: معمولاً در ماه اسفند محل برگزاری فستیوال رقص در استانبول: هتل پولان و مرکز اجلاس  رقص محلی در فستیوال رقص استانبول 5. فستیوال هیدیرلز در استانبول مردم استانبول نیز مثل مردم بسیاری از شهرهای جهان، فصل بهار را آغازی برای نشاط و شادی می‌دانند از این‌ رو بهار دوستان، هیدیرلز را بهترین فستیوال استانبول معرفی می‌کنند. در این فستیوال از آهنگ و رقص گرفته تا انواع غذای محلی استانبول برای پذیرایی از گردشگران آماده می‌شود. این فستیوال در هر گوشه و کنار ترکیه مراسم خاص خودش را دارد؛ برای مثال در برخی از شهرها آتش‌بازی هم به هیدیرلز اضافه شده است اما این مورد در هیدیرلز استانبول کمی دور از انتظار است. در استانبول، هیدیرلیز معمولاً در کنار منابع طبیعی آب برگزار می‌شوند، زیرا اعتقاد مردم شهر بر این است که اگر در این روز آبتنی کنند، سلامتی و پاکی به دست خواهند آورد. اگرچه هیدیرلز استانبول توسط دولت برگزار و مدیریت می‌شود اما در بسیاری از نقاط شهر مراسم کاملاً سنتی و بومی نیز دیده می‌شود.   تاریخ فستیوال هیدیرلز استانبول: اواسط اردیبهشت (6 می) محل برگزاری فستیوال هیدیلز در استانبول: نقاط مختلف شهر، خصوصاً در نزیکی آب‌های شهر  فستیوال هیدیرلز در استانبول 6. فستیوال قهوه استانبول حال‌وهوای فصل پاییز همه را به سمت کافه و قهوه روانه می‌کند. شهر استانبول نیز در این فصل سه روز را به نوشیدنی فوق محبوب جهان، یعنی قهوه اختصاص داده است. در این فستیوال، هر نوع قهوه‌ای را که بخواهید، خواهید یافت. جدا از نوشیدن قهوه، شرکت‌کنندگان این فستیوال می‌توانند در کارگاه‌های مختلف و انواع سمینار شرکت کنند. علاوه بر آن، اجرای موسیقی زنده و برپایی نمایشگاه‌هایی به مضمون قهوه، از جذابیت‌های این فستیوال هستند. البته فراموش نکنید که برخلاف بسیاری از فستیوال های استانبول که رایگان هستند، برای شرکت در این فستیوال باید از قبل برای خرید بلیط اقدام کنید. تاریخ فستیوال قهوه استانبول: معمولاً در ماه مهر محل برگزاری فستیوال قهوه در استانبول: پارک کوچوک چیفتلیک  اجرای موسیقی در فستیوال قهوه استانبول 7. فستیوال بین‌المللی جاز در استانبول تا اینجای کار حتماً به این نتیجه رسیده‌اید که تعداد قابل‌ توجهی از فستیوال های استانبول به موسیقی و جشن‌وپایکوبی ارتباط دارند. فستیوال بین‌المللی جاز استانبول یکی از اعضای مهم فستیوال‌های بین‌المللی جاز است که تاکنون بسیاری از هنرمندان مطرح این موسیقی در آن شرکت کرده‌اند. تاریخ فستیوال جاز استانبول به سال 1984 مربوط است. در سال‌های اول، این فستیوال بخشی از «فستیوال استانبول» بود اما حدود 2 سال بعد، به طور کامل جایگاه خودش را در فستیوال های استانبول تثبیت کرد. کنسرت‌های فستیوال جاز استانبول در موقعیت‌های مختلفی که اغلب از جاهای دیدنی استانبول هستند، برگزار می‌شود. تاریخ فستیوال جاز استانبول: معمولاً در تیرماه محل برگزاری فستیوال جاز در استانبول: مناطق و جاذبه‌های تاریخی استانبول  فستیوال جاز استانبول 8. فستیوال بین‌المللی غذای استانبول فستیوال غذای استانبول توسط فدراسیون آشپزان و سرآشپزان ترکیه برگزار می‌شود و بین تمام فستیوال‌های غذایی که در ترکیه برگزار می‌شوند، بزرگ‌ترین مورد است. ناگفته نماند که این فستیوال با همکاری انجمن بین‌المللی جامعه سرآشپزان برپا می‌شود. سرآشپزان کشورهای مختلف در این فستیوال با یکدیگر رقابت می‌کنند و هدف اصلی از راه‌انداختن این مراسم، مقایسه و ترکیب هنر آشپزی ترکیه و سایر کشورها است. هر سال حدود 25 کشور در این رقابت‌ها شرکت می‌کنند و هزاران سرآشپز و بازدید کننده به این فستیوال دیدنی می‌آیند. تاریخ برگزاری این فستیوال: معمولاً در ده روز اول ماه سپتامبر (شهریور) محل برگزاری فستیوال بین المللی غذای استانبول: منطقه بیوک چکجمه  نمایندگان کشورهای مختلف در فستیوال غذای استانبول 9. فستیوال خرید استانبول آغاز این جشنواره از سال 2011 رقم خورد. بعد از فستیوال خرید دبی و سنگاپور، فستیوال خرید استانبول سومین رتبه را از نظر جلب توجه گردشگران دارد. در زمان برگزاری این فستیوال، فروشگاه‌های مدرن و بازارهای سنتی استانبول تخفیف‌های چشمگیری را ارائه می‌دهند و جاذبه‌های گردشگری مختلفی مثل موسیقی زنده خیابانی و سرو غذاهای محلی نیز وارد عمل می‌شود. برخلاف بسیاری از فستیوال های استانبول که در طول سال فقط یک‌بار برگزار می‌شود، این برنامه چند بار برپا می‌شود و برای اطلاع از زمان دقیق آن بهتر به وبسایت رسمی فروشگاه‌های بزرگ استانبول سر بزنید. تاریخ فستیوال خرید استانبول: معمولاً در اواخر هر فصل محل برگزاری فستیوال خرید استانبول: در بیشتر فروشگاه‌ها و بازارهای استانبول حراجی‌های استانبول  فستیوال خرید استانبول در بازارهای سنتی شهر 10. فستیوال عروسک استانبول یکی از فستیوال های استانبول که در زمینه‌ فرهنگی‌سنتی برگزار می‌شود، فستیوال عروسک این شهر است. این جشنواره از سال 1998 آغاز به کار کرد و هدف اصلی‌اش معرفی صنایع‌دستی و سنت عروسک‌بازی ترکیه به جهان بود. نمایش‌های این فستیوال هر سال کیفیت بیشتری به خود می‌گیرد. تا امروز بیش از 300 گروه نمایشی با حدود 2500 عروسک‌گردان، نمایش‌های این فستیوال فرهنگی را به عهده گرفته‌اند. بد نیست اشاره کنیم که در این فستیوال استانبول، گروه‌هایی از چین، روسیه، فرانسه و... نیز نمایش‌های خیمه شب بازی اجرا می‌‎کنند؛ ضمن این‌که شرکت‌کنندگان فستیوال عروسک می‌توانند در کارگاه‌های آموزشی ساخت عروسک شرکت کنند. تاریخ فستیوال عروسک استانبول: ماه‌های مهر و آبان (اواخر اکتبر تا اواسط نوامبر) محل برگزاری فستیوال عروسک استانبول: بی‌اغلو و بشیکتاش  عروسک‌های کشورهای شرقی در فستیوال عروسک استانبول سخن آخر فستیوال های استانبول علاوه بر کاربرد گردشگری و فرهنگی، برای ارتقاء هنر ترکیه و معرفی بیشتر سنت‌های این کشور طراحی شده‌اند. با خواندن این مطلب، حتماً دریافته‌اید که فستیوال‌های استانبول به طور کلی در دو زمینه سنتی و مدرن برگزار می‌شود و برخی از آن‌ها تلفیقی از این دو هستند. در برخی از جشنواره‌های موسیقی استانبول، ردپایی از فستیوال سایکو در ترکیه نیز دیده می‌شود که برای جوان‌ترها جذاب‌تر است. اگر سابقه شرکت در هر یک از فستیوال‌های متن را داشته‌اید می‌توانید تجربیات خود را از طریق قسمت نظرات با سایر کاربران لست سکند به اشتراک بگذارید.   تألیف: تیم نویسندگان لست‌سکند
https://lastsecond.ir/blog/4185-12-essential-spanish-dishes,لذیذترین غذاهای اسپانیایی که حتما باید امتحان کنید + تصاویراگر از غذای اروپا حرف بزنیم، شاید نام غذاهای اسپانیا به اندازه غذاهای ایتالیایی و فرانسوی به گوش نخورند، اما نباید فراموش کنیم که ترکیب موقعیت مدیترانه‌ای با فنون آشپزی اسپانیایی و فرهنگ غذایی این منطقه، دست به دست هم داده‌اند تا یکی از خوشمزه‌ترین و ساده‌ترین غذاهای دنیا پا به دنیای مزه‌ها بگذارد.  اگر تور اسپانیا خریده‌اید و می‌خواهید در طول سفرتان تجربه‌ای دلپذیر از غذاهای این کشور داشته باشید اما اطلاعات شما از غذای اسپانیا اندک است، نگران نباشید؛ در این مطلب از لست سکند قرار است تعدادی از خوشمزه ترین غذاهای اسپانیا را در اختیار شما قرار دهیم و درباره ویژگی‌های هر کدام، توضیحاتی را بدهیم. سعی کردیم در کنار اطلاعات عمومی معروفترین غذاهای اسپانیا، آن‌هایی که حلال هستند هم مشخص کنیم که اگر رژیم غذایی حلال را رعایت می‌‌کنید، کار برایتان آسان شود.  آنچه در ادامه مطلب خواهید خواند  گازپاچو (Gazpacho)تورتیلای اسپانیایی (TORTILLA ESPAÑOLA)پائیا (Paella)گامباس آل آجیلو (Gambas al Ajillo)پاتاتاس براواس (Patatas Bravas)باکالائو (Bacalao)ژامبون ایبریکو (Jamon Iberico)چوریزو (Chorizo)فیدئوآ (Fideuà) آلبوندیگاس (Albondigas) گازپاچو (Gazpacho) گازپاچو یکی از واجب‌ترین مواردی است که باید در لیست بهترین غذاهای اسپانیا بیاوریم. این غذا نوعی سوپ سرد است که پیدا کردنش در هر نقطه‌ای از اسپانیا ساده است؛ به شرط اینکه در تابستان به اسپانیا سفر کنید. همچنین درست کردن گازپاچو پس از بازگشت از اسپانیا نیز به همان اندازه ساده است. قبل از هر چیز باید بدانید که گازپاچو برای ما ایرانی‌ها حکم آبدوغ‌خیار در تابستان را دارد. خیار، فلفل دلمه، پیاز و لیموترش همگی از ترکیبات این غذا هستند اما بیش‌ از همه این‌ها گوجه فرنگی در ترکیبات این غذای اسپانیایی خودنمایی می‌کند. به طوری که رنگ گازپاچو قرمز است. جالب است بدانید در این غذا نیز مثل آب‌دوغ‌خیار نان خشک می‌ریزند. از این سوپ خوشمزه اسپانیایی می‌توانید به عنوان پیش‌غذا هم استفاده کنید. خاستگاه: تمام شهرهای اسپانیا ترکیبات: گوجه، خیار، فلفل دلمه، روغن زیتون این غذا در دوره اسلام اسپانیا ریشه دارد و حلال است  گازپاچو، غذای معروف اسپانیا تورتیلای اسپانیایی (TORTILLA ESPAÑOLA) اگر در سفری که به اسپانیا دارید، به دنبال یک غذای ساده و در عین حال خوشمزه می‌گردید، می‌توانید املت اسپانیایی که به «تورتیلای اسپانول» معروف است را امتحان کنید. در قرن نوزدهم، تورتیلا برای اولین بار در غذاهای اسپانیا دیده شد و جالب است بدانید که درست کردن این غذا حتی از دستورالعمل گازپاچو هم ساده‌تر است. تمام چیزهایی که برای تهیه این غذا نیاز است، عبارتند از: سیب‌زمینی، تخم‌مرغ و پیاز. به لطف مواد اولیه مقرون به صرفه‌ای که املت اسپانیایی دارد، در گذشته غذای محبوب قشر کارگر این کشور بوده است. اما رفته‌رفته به عنوان یک غذای ایده‌آل برای صبحانه و شروع روز در اسپانیا شناخته شد. علاوه بر آن در کنار برخی از غذاهای اسپانیایی هم تورتیلا سرو می‌شود. این را هم بگوییم که این املت یکی از سالم‌ترین غذاهای اسپانیا است. خاستگاه: منطقه اکسترمادورا ترکیبات: سیب‌زمینی سرخ شده، تخم‌مرغ، روغن زیتون، پیاز این غذا حلال است  تورتیلای اسپانیایی  پائیا (Paella) هنر آشپزی اسپانیایی در تهیه پائیا به اوج می‌رسد. به طوری که این مورد در جایگاه غذای ملی، و در صف اول لیست بهترین غذاهای اسپانیایی قرار دارد. تاریخ پائیا بسیار دور و دراز است و قبل از اینکه شهرت امروزی‌اش را پیدا کند یک غذای دریایی محبوب در والنسیا بوده است. بنابراین اگر با اصالت‌ترین شکل این غذا را می‌خواهید امتحان کنید، باید به والنسیا سفر کنید. ترکیبات پائیا از برنج، زعفران اسپانیایی، رزماری و گوشت تشکیل شده است و معمولاً مواردی مثل سوسیس، مرغ، خرگوش و حتی حلزون را نیز ممکن است شامل شود. به دلیل شهرت روزافزون این غذای اسپانیایی، برخی از آشپزان تغییراتی را در آن پدید آورده‌اند تا افراد وگان نیز از خورد آن لذت ببرند.  خاستگاه: والنسیا ترکیبات: برنج، گوشت، زعفران، رزماری این غذا حلال است (اما ممکن است فرآورده‌هایی از گوشت خوک داشته باشد)  برنج و میگو در پائیا گامباس آل آجیلو (Gambas al Ajillo) قبل از معرفی این غذا، بهتر است کمی درباره تاپاس یا پیش‌غذای اسپانیایی توضیح دهیم. ظهور تاپاس یا یپش‌غذای اسپانیایی در آشپزی اسپانیایی به دوران آلفونسو دهم باز می‌گردد. او پادشاهی بود که در زمان پس از بیماری باید غذاهای کم و مختصری را مصرف می‌کرد از آن به بعد غذاهایی به نام تاپاس در بین غذاهای معروف اسپانیا خوش درخشید و به عنوان پیش‌غذا مصرف شد. یکی از معروف‌ترین تاپاس‌های اسپانیا گامباس آل آجیلو است. اصلی‌ترین ماده مصرفی در این غذا میگو است که با سیر محلی، روغن زیتون همراه می‌شود. ترجمه تحت‌الفظی عبارت گامباس آل آجیلو «میگو و سیر» است. این غذا به همراه نان محلی اسپانیایی مصرف می‌شود و در بسیاری از مناطق توریستی و جاهای دیدنی اسپانیا به راحتی در دسترس است. اگر به دنبال یک غذای مختصر و خوشمزه اسپانیایی هستید حتما گامباس آل آجیلو را امتحان کنید زیرا این غذا در حداقل زمان آماده می‌شود و طعمی به‌ یاد ماندنی را رقم می‌زند. خاستگاه: جنوب و مرکز اسپانیا ترکیبات: میگو، سیر، فلفل قرمز خشک شده، زیتون و طعم دهنده‌های مختلف این غذا حلال است  گامباس آل آجیلو پاتاتاس براواس (Patatas Bravas) پاتاتاس براواس نیز یکی از غذاهای معروف اسپانیا است که به عنوان پیش‌غذا نیز از آن استفاده می‌کنند. این شاهکار آشپزی اسپانیا از سیب‌زمینی سفید که به صورت مکعبی یا قطعات نامنظم خرد شده، تهیه می‌شود. آشپزان ابتدا قطعات سیب‌زمینی را با روغن زیتون سرخ می‌کنند و سپس با یک سس گوجه‌فرنگی اسپانیایی به نام سالسا براوا سرو می‌کنند که مزه نسبتاً تندی دارد. در هر جای اسپانیا سراغ این غذا را بگیرید به راحتی آن را پیدا می‌کنید، اما بهتر است بدانید که این پاتاتاس براواس از بهترین غذاهای اسپانیا در مادرید است و در اصل غذای سنتی این شهر است. خاستگاه: مادرید ترکیبات: سیب‌زمینی، سس گوجه‌فرنگی، روغن زیتون و طعم‌ دهنده‌های مختلف این غذا حلال است  پاتاتاس براواس، غذای معروف اسپانیا باکالائو (Bacalao) باکالائو علاوه بر اینکه یکی از غذاهای معروف اسپانیا است، در کشور پرتغال نیز شهرت فراوانی دارد. اصلی‌ترین ماده اولیه این غذا ماهی کادِ نمکی است که به روش‌های مختلفی طبخ می‌شود. از معروف‌ترین ترکیبات این غذا می‌توانیم به سس گوجه‌فرنگی، سیر و روغن زیتون اشاره کنیم؛ ترکیباتی که در بسیاری از غذاهای اسپانیایی دیده می‌شود. همان‌طور که می‌دانید در گذشته برای نگهداری بسیاری از مواد غذایی، آن‌ها را نمک‌سود می‌کردند و قبل از شروع پخت ماهی‌های نمک‌سود شده، مدتی آن‌ها را در آب قرار می‌دادند. مزه نسبتاً شور باکالائو نیز از آن دوران به یادگار باقی‌مانده است. خاستگاه: کشور پرتغال ترکیبات: ماهی کاد و طعم دهنده‌های مختلف این غذا حلال است  کالائو ژامبون ایبریکو (Jamon Iberico) در معرفی غذاهای اسپانیا، بد نیست به این نکته اشاره کنیم که این کشور یکی از تولیدکنندگان و مصرف‌کنندگان بزرگ ژامبون است. به همین دلیل پیدا کردن ژامبون در لیست خوشمزه ترین غذاهای اسپانیا دور از انتظار نیست. ژامبون ایبریکو یکی از غذاهای سنتی اسپانیا است که در سراسر این کشور یافت می‌شود و در خارج از اسپانیا قیمتش گران است. در لیست غذاهای معروف اسپانیا، ژامبون ایبریک جزو قدیمی‌ترین موارد است؛ تا حدی که عده‌ای ریشه‌های این غذا را در دوران باستان می‌دانند.این ژامبون از خوک‌های سیاه ایبریکو تهیه می‌شود. گوشت مورد استفاده در این ژامبون به حدود 36 ماه در هوای آزاد خشک و نمک‌سود می‌شود. از نمونه‌های شبیه به ژامبون ایبریکو می‌توانیم به ژامبون سرانو اشاره کنیم که نسبت به ایبریکو قیمت کمتری دارد. خاستگاه: غرب و جنوب غربی اسپانیا ترکیبات: گوشت خوک ایبریکو این غذا حلال نیست  ژامبون ایبریکو چوریزو (Chorizo) چوریزو یک سوسیس تخمیری، دودی و فرآوری شده در اسپانیا است که معمولاً از خوک‌های درشت تهیه می‌شود. این غذای اسپانیایی عموماً با چاشنی سیر، فلفل و نمک همراه است. در لیست بهترین غذاهای اسپانیا، این مورد بیشترین تنوع را دارد. به طوری که بیش از 100 نوع سوسیس چوریزو در این کشور یافت می‌شود که بسته به طعم و مخلفاتی که دارند، طبقه‌بندی می‌شوند. ضمن اینکه این سوسیس از مواد تشکیل‌دهنده بسیاری از غذاهای معروف اسپانیایی به شمار می‌رود. خاستگاه: گالیسیا ترکیبات: گوشت خوک یا گاو بسته به نوع گوشت مصرفی می‌تواند حلال یا حرام باشد  چوریزو فیدئوآ (Fideuà)  فیدئوآ نیز یکی از بهترین غذاهای اسپانیا در نواحی ساحلی است که درست مثل پائیا تهیه می‌شود با این تفاوت که به جای برنج، با رشته فرنگی سرو می‌شود. همچنین در ترکیبات فیدئوآ انواع مختلفی از غذاهای دریایی دیده می‌شود که یکی از معروف‌ترینشان ماهی مرکب است که رنگ غذا را تیره می‌کند. این تیرگی ممکن است مدت کوتاهی بر زبان و دندان شما باقی بماند. در کل اگر در اسپانیا هوس یک پاستای خوشمزه را کرده‌اید می‌توانید فیدئوآ را انتخاب کنید، زیرا این غذا یک رقیب اصلی برای پائیا به شمار می‌رود. خاستگاه: سواحل والنسیا ترکیبات: ماهی، سیر، فلفل، روغن زیتون این غذا بسته به محتویاتش می‌تواند حلال یا حرام باشد  رشته فرنگی در فیدئوآ آلبوندیگاس (Albondigas) اگر در بین غذاهای اسپانیا به دنبال موردی می‌گردید که شبیه به کوفته ایرانی‌ها باشد نام آلبوندیگاس را به خاطر بسپارید. نام این غذا از کلمه «البندق» در زبان عربی گرفته شده است که به اشیاء کوچک یا فندق اشاره دارد و عقیده بسیاری بر این است که آلبوندیگاس در زمان ورود مسلمانان به اسپانیا در این کشور شهرت یافته است. اصلی‌ترین محتویات این غذا سس‌های مخصوص و گوشت هستند. آلبوندیگاس هم به عنوان پیش‌غذا و هم به عنوان وعده اصلی مصرف می‌شود. خاستگاه: گرانادا محتویات: گوشت خوک یا گاو بسته به نوع گوشت مصرفی می‌تواند حلال یا حرام باشد  آلبوندیگاس سخن آخر با خواندن توضیحات لیستی که آوردیم، حتماً به این نتیجه رسیده‌اید که مواد اولیه اکثر غذاهای معروف اسپانیا چندان پیچیده نیست و برای امتحان کردنشان حتما قرار نیست به اسپانیا سفر کنید یا به رستوران‌های اسپانیایی بروید. البته این را هم نباید فراموش کنیم که معمولاً برای تجربه طعم اصیل یک غذا بهتر است به خاستگاه آن برویم. اگر با آشپزی اسپانیایی آشنا هستید و غذاهایی را که در این لیست معرفی کردیم را چشیده‌اید می‌توانید تجربیات خود را در قسمت نظرات با سایر کاربران به اشتراک بگذارید.   تألیف: تیم نویسندگان لست‌سکند
https://lastsecond.ir/blog/10375-van-best-hotels,کدام هتل وان را انتخاب کنیم؟وان، یکی از مقاصد پر‌طرفدار میان ایرانیان برای سفر به کشور ترکیه است. این شهر به دلیل نزدیک بودن به مرزهای ایران، ارزان‌تر بودن نسبت به سایر مقاصد گردشگری ترکیه و زیبایی دریاچه معروفش میان گردشگران، محبوب است. وان روز‌به‌روز در حال پیشرفت است و اهالی آن سعی دارند با میزبانی شایسته، تعداد گردشگران تور وان را افزایش دهند، اما با این حال نمی‌توان از آن انتظار مقصدی پرهیاهو و متنوع مانند استانبول را داشت.  اگر به شهر وان سفر کرده باشید، حتما می‌دانید که اغلب مراکز خرید و تفریحی و همچنین رستو‌ران‌ها در یک منطقه متمرکز شده‌اند. تعداد قابل توجهی از بهترین هتل های وان با قیمت مناسب نیز از این نظم پیروی می‌کنند و در جهت ایجاد دسترسی بهتر برای مسافران در اطراف این خیابان‌های مهم، واقع شده‌اند. برخی از هتل‌های لوکس کمی از منطقه توریستی وان دورتر هستند و در اطراف دریاچه قرار دارند که با توجه به مساحت کم این شهر و حمل و نقل عمومی مناسب موجود در آن، مشکلی برای رفت‌و‌آمد در وان به وجود نمی‌آید. ما در این مطلب از بلاگ لست‌سکند تعدادی از هتل های خوب وان را به همراه ویژگی‌هایشان معرفی کرده‌ایم. در نظر داشته باشید که این هتل‌ها بر اساس امتیاز کاربران در پلتفرم‌های جامع رتبه‌بندی شده‌اند.  آنچه در ادامه مطلب خواهید خواند  1. هتل رامادا بای ویندهام (Ramada by Wyndham Van)2. هتل رویال پالاس (Royal Palas Hotel)3. مای سوئیت اوتل (MY Suit Otel)4. هتل دابل تری بای هیلتون وان (DoubleTree by Hilton Hotel Van)5. هتل توپراک (Toprak Hotel)6. کانفوریوم هتل وان (The Conforium Hotel Van)7. هتل رنسانس لایف (Ronesans Life Hotel)8. هتل الیت ورلد وان (Elite World Van Hotel)9. هتل سوئیت فرح (FARAH SUİT HOTEL)10. هتل رویال برک (Royal Berk Hotel) 1. هتل رامادا بای ویندهام (Ramada by Wyndham Van) اولین مورد از لیست هتل های خوب وان، هتل رامادا وان است. این هتل چهار ستاره در سواحل دریاچه وان قرار دارد. چشم‌اندازهای زیبای دریاچه وان و دسترسی آسان به جزیره آکدامار، خانه درختان بادام و کلیسای جامع صلیب مقدس از جمله امکاناتی است که این هتل شناخته شده و بین‌المللی در اختیار مهمانانش قرار می‌دهد. نزدیکی به موزه وان و قلعه وان، یک تجربه تاریخی را برای گردشگرانی به وجود می‌آورد که علاقه دارند از جاهای دیدنی وان بازدید کنند. امکاناتی مانند وای فای رایگان، باشگاه ورزشی و رستوران با منظره بی‌نظیر، این هتل‌ را به یکی از بهترین هتل های شهر وان تبدیل کرده است.  امتیاز هتل رامادا بای ویندهام در گوگل: 4.6 از 5 امتیاز هتل رامادا بای ویندهام در تریپ ادوایزر: 5 از 5 امتیاز هتل رامادا بای ویندهام در بوکینگ: 9.2 از 10 آدرس هتل رامادا بای ویندهام وان: وان، محله جدید، خیابان ساحل، پلاک 52  موقعیت هتل رامادا بای ویندهام وان  هتل رامادا بای ویندهام از بهترین هتل های وان  اتاق هتل رامادا بای ویندهام وان 2. هتل رویال پالاس (Royal Palas Hotel) هتل رویال پالاس یکی از بهترین هتل های وان ترکیه و انتخاب بسیاری از مسافران این شهر است. این هتل مدرن چهار ستاره با امکاناتی مثل اتاق‌های راحت، رستوران، کافی شاپ و وای فای رایگان، اقامتی آرام و لذت‌بخش را برای مسافران این شهر به ارمغان می‌آورد. هتل رویال پالاس در یکی از خیابان‌های اصلی وان با نام خیابان جمهوریت قرار دارد، جایی که دسترسی به مراکز خرید، رستوران‌ها، کافه‌ها و مراکز تفریحی وان بسیار آسان است.  امتیاز هتل رویال پالاس در گوگل: 4.6 از 5 امتیاز هتل رویال پالاس در تریپ ادوایزر: 5 از 5 امتیاز هتل رویال پالاس در بوکینگ: ندارد آدرس هتل رویال پالاس: وان، باهچیوان، خیابان پی تی تی، پلاک 38  موقعیت هتل رویال پالاس وان  هتل رویال پالاس یکی از بهترین هتل های وان  هتل رویال پالاس وان 3. مای سوئیت اوتل (MY Suit Otel) هتل مای سوئیت یک انتخاب عالی برای مسافرانی است که از وان بازدید می‌کنند و به دنبال یکی از بهترین هتل های وان با قیمت مناسب هستند. اتاق‌های این هتل یخچال و مینی‌بار دارند که راحتی را برای مسافران مقیم آن فراهم می‌کنند. همچنین مهمانان می‌توانند با وای فای رایگان به اینترنت متصل شوند. سرویس اتاق یکی از امکانات رفاهی موجود در این هتل کوچک است. صبحانه رایگان نیز به خاص‌تر شدن اقامت شما در آن کمک می‌کند. اگر با ماشین شخصی به وان سفر می‌کنید، پارکینگ رایگان در اختیار شما قرار خواهد گرفت. زمانی که در وان هستید، حتماً از رستوران‌های ایتالیایی نزدیک این هتل لذت ببرید. به دلیل دسترسی مناسب هتل مای سوئیت به خیابان جمهورت، این اقامتگاه در لیست بهترین هتل های وان قرار می‌گیرد. امتیاز مای سوئیت اوتل در گوگل: 4.6 از 5 امتیازمای سوئیت اوتل در تریپ ادوایزر: 4 از 5 امتیاز مای سوئیت اوتل در بوکینگ: ندارد آدرس مای سوئیت اوتل: وان، شرفیه، کوچه انقلاب، پلاک 8  موقعیت مای سوئیت اوتل  مای سوئیت اوتل از بهتیرن هتل های وان  مای سوئیت اوتل 4. هتل دابل تری بای هیلتون وان (DoubleTree by Hilton Hotel Van) این هتل پنج ستاره، تنها در چند قدمی دریاچه وان قرار دارد و چشم‌اندازهای زیبای دریاچه و فضای داخلی مجلل از ویژگی‌هایش محسوب می‌شود. اتاق‌های شیک با تهویه مطبوع، وای‌فای رایگان و مرکز اسپا از امکاناتی است که با اقامت در هتل دابل تری بای هیلتون وان از آن‌ها بهره‌مند خواهید شد. اتاق‌های بزرگ این هتل با مبلمان مدرن تزیین شده‌اند و همه آنها عایق صدا دارند و مجهز به تلویزیون LCD هستند. برخی از اتاق‌ها تراس یا بالکن با منظره دریاچه، شهر یا کوه را دارند. انواع غذاهای محلی، دریایی و بین‌المللی در رستوران‌های این هتل سرو می‌شوند. مهمانان این هتل می‌توانند در طول اقامت در هتل دبل تری از باشگاه ورزشی، سونا یا استخر بهره‌مند شوند همچنین یک حمام ترکی نیز در این هتل وان موجود است. پارکینگ خصوصی رایگان نیز در اختیار کسانی قرار می‌گیرد که با ماشین شخصی به این شهر سفر می‌کنند. این هتل یکی از بهترین هتل های وان ترکیه محسوب می‌شود. امتیاز هتل دابل تری بای هیلتون در گوگل: 4.4 از 5 امتیاز هتل دابل تری بای هیلتون در تریپ ادوایزر: 4.5 از 5 امتیاز هتل دابل تری بای هیلتون در بوکینگ: 8.5 از 10 آدرس هتل دابل تری بای هیلتون وان: وان، خیابان ایپک  موقعیت هتل دبل تری بای هیلتون وان  هتل دبل تری بای هیلتون از بهترین هتل های شهر وان  اتاق هتل دبل تری بای هیلتون وان 5. هتل توپراک (Toprak Hotel) کمی از هتل‌‌های لوکس و گرانقیمت وان فاصله بگیریم. هتل توپراک سه ستاره که در سال 2019 ساخته شده و یکی از هتل‌های جدید در وان محسوب می‌شود، میان گردشگران ایرانی بسیار شناخته شده و محبوب است. هتل توپراک در 700 متری موزه وان قرار دارد و دسترسی مسافران به این جاذبه وان بسیار آسان است. چک‌این و چک‌اوت سریع، اتاق‌های ضد آلرژی، وای‌فای رایگان و تراس از خدماتی است که با اقامت در این هتل به آن‌ها دسترسی خواهید داشت. مهمانان هتل می‌توانند از صبحانه بوفه متنوع لذت ببرند. موقعیت منطقه‌ای که هتل توپراک در آن واقع شده است برای دوچرخه سواری بسیار پرطرفدار است.  امتیاز هتل توپراک در گوگل: 4.4 از 5 امتیاز هتل توپراک در تریپ ادوایزر: 4.5 از 5 امتیاز هتل توپراک در بوکینگ: 8.7 از 10 آدرس هتل توپراک: وان، محله باهچیوان، خیابان سیهکه، میدان اول، پلاک 8  موقعیت هتل توپراک  هتل توپراک از هتل های خوب وان  هتل توپراک وان 6. کانفوریوم هتل وان (The Conforium Hotel Van) هتل کانفوریوم وان در 2 کیلومتری موزه وان قرار دارد. رستوران، اینترنت وای فای، پارکینگ خصوصی رایگان، باشگاه ورزشی، استخر سرپوشیده، حمام ترکی و سونا از امکانات این هتل پنج ستاره است. اتاق‌های هتل کانفوریوم منظره دریاچه دارند و اقامتی دل‌انگیز را برای مهمانان این هتل به وجود می‌آورند. هتل کانفوریوم در سال 2021 به عنوان هتلی 5 ستاره در مرکز شهر افتتاح شد و از هتل‌های جدید وان محسوب می‌شود. این هتل یک رستوران آلاکارته دارد که در آن غذاهای ترکی و بین‌المللی سرو می‌شود. هتل کانفوریوم یکی از بهترین هتل های وان برای اقامت در این شهر زیبا است.  امتیاز هتل کانفوریوم در گوگل: 4.3 از 5 امتیاز هتل کانفوریوم در تریپ ادوایزر: 4 از 5 امتیاز هتل کانفوریوم در بوکینگ: 8.2 از 10 آدرس هتل کانفوریوم: وان، محله حافظیه، خیابان سیهکه، سماور کاوشائی، پلاک 151  موقعیت هتل کانفوریوم وان  هتل کانفوریوم از بهترین هتل های وان  هتل کانفوریوم وان 7. هتل رنسانس لایف (Ronesans Life Hotel) هتل سه ستاره رنسانس لایف وان در 1.4 کیلومتری موزه وان قرار دارد. اتاق‌های ویژه این هتل بالکن و چشم‌انداز دریاچه دارند و محیطی جذاب را در اختیار مسافران قرار می‌دهند. مرکز اسپا، سرو صبحانه محلی وان و رستوران بین‌المللی از امکانات این هتل محبوب وان است. اتاق‌های هتل رنسانس لایف با نقوش انگلیسی دوره رنسانس تزئین شده‌اند و محیطی جذاب را برای مسافران فراهم کرده‌اند. امتیاز هتل رنسانس لایف در گوگل: 4.3 از 5 امتیاز هتل رنسانس لایف در تریپ ادوایزر: 4 از 5 امتیاز هتل رنسانس لایف در بوکینگ: 8.1 از 10 آدرس هتل رنسانس لایف وان: وان، ایپک یولو، حافظیه، خیابان جزاوی قدیم، پلاک 20  موقعیت هتل رنسانس لایف  هتل رنسانس لایف از بهترین هتل های وان  هتل رنسانس لایف وان 8. هتل الیت ورلد وان (Elite World Van Hotel) هتل پنج ستاره الیت ورد یکی دیگر از هتل های خوب وان محسوب می‌شود که در زمان اوج سفر، مملو از گردشگر است. این هتل معماری نئوکلاسیک همراه با فضای داخلی کاخ مانند دارد. Wi-Fi رایگان و یک مرکز اسپا، سونا، استخر سرپوشیده و باشگاه بدنسازی از امکاناتی است که در صورت اقامت در این هتل از آن‌ها بهره‌مند خواهید شد. اتاق‌های شیک الیت ورد مجهز به تهویه مطبوع، تلویزیون LCD و مینی بار هستند و تمام آن‌ها عایق صدا دارند. غذاهای ترکی و بین‌المللی در رستوران شیک هتل سرو می‌شود. هتل الیت ورد با دریاچه وان در حدود 6 کیلومتر فاصله دارد. امتیاز هتل الیت ورد در گوگل: 4.2 از 5 امتیاز هتل الیت ورد در تریپ ادوایزر: 4 از 5 امتیاز هتل الیت ورد در بوکینگ: 7.8 از 10 آدرس هتل الیت ورد وان: وان، کاظم کاراباکر، پلاک 67  موقعیت هتل الیت ورد وان  نمای بیرونی هتل الیت ورد وان  هتل الیت ورد، یکی از بهترین هتل های وان ترکیه 9. هتل سوئیت فرح (FARAH SUİT HOTEL) هتل سوئیت فرح یک هتل آپارتمان مجهز و بسیار راحت برای مسافرانی است که قصد دارند در سوئیت‌های شیک و راحت اقامت داشته باشند. این هتل در 500 متری موزه وان واقع شده است. همه اتاق‌ها، تلویزیون صفحه تخت، اتاق نشیمن با مبل، آشپزخانه مجهز با ناهارخوری و حمام خصوصی دارند. مایکروویو، یخچال، اجاق گاز و کتری نیز در اتاق‌های این اقامتگاه موجود است. موقعیت این هتل دسترسی خوبی را در اختیار مسافران شهر وان قرار می‌دهد و یکی از هتل های خوب وان از نظر مسافران این شهر به شمار می‌آید.  امتیاز هتل سوئیت فرح در گوگل: 4.1 از 5 امتیاز هتل سوئیت فرح در تریپ ادوایزر: ندارد امتیاز هتل سوئیت فرح در بوکینگ: 8.1 از 10 آدرس هتل سوئیت فرح: وان، خیابان چاوداش، خیابان کاظم باکرکوی، پلاک 3  موقعیت هتل سوئیت فرح   هتل سوئیت فرح از بهترین هتل های وان ترکیه  هتل سوئیت فرح 10. هتل رویال برک (Royal Berk Hotel) هتل رویال برک وان تنها سه دقیقه پیاده از مسجد جامع و موزه وان فاصله دارد. در این هتل سه ستاره، امکان دسترسی رایگان به وای فای در همه محیط وجود دارد. با اقامت در هتل رویال برک از اتاق‌های آرامش‌بخشی که تهویه مطبوع و مینی‌بار دارند، لذت خواهید برد. همچنین دسترسی این هتل به جاذبه‌های وان و خیابان توریستی جمهوریت بسیار مناسب است. هتل رویال برک یکی از بهترین هتل های وان برای مسافران محسوب می‌شود.  امتیاز هتل رویال برک در گوگل: 4.0 از 5 امتیاز هتل رویال برک در تریپ ادوایزر: 4.5 از 5 امتیاز هتل رویال برک در بوکینگ: 7.6 از 10 آدرس هتل رویال برک: وانف باهچیوان، خیابان جمهوریت، پلاک 5 راهنمای کامل سفربه وان ترکیه  موقعیت هتل رویال برک  هتل رویال برک از بهترین هتل‌های وان  هتل رویال برک وان سخن آخر در نهایت همه چیز بستگی به سلیقه و نحوه سفر شما دارد. اگر می‌خواهید هتل‌ شما اقتصادی باشد و هزینه زیادی از بودجه سفر را به اقامت اختصاص ندهد، بهترین هتل های وان برای شما هتل‌های سه ستاره تا چهار ستاره خیابان جمهوریت هستند. زیرا این هتل‌ها دسترسی خوبی به حراجی های وان و رستوران‌‌ها دارند و از هزینه‌های حمل و نقل درون شهری می‌کاهند. در مقابل اگر علاقه‌مند به سفری متفاوت و لوکس به شهر وان هستید و آرامش را مهمترین هدف سفر خود می‌دانید، هتل‌های اطراف دریاچه وان را انتخاب کنید. در این لیست ما 10 مورد از بهترین هتل های وان را در دسته‌بندی‌های مختلف به شما معرفی کردیم. باید در نظر داشته باشید که این هتل‌ها بهترین هتل های وان از نظر مسافران هستند که در این لیست قرار گرفتند و همچنان می‌توان بر این لیست اضافه کرد.   تألیف: تیم نویسندگان لست‌سکند
https://lastsecond.ir/blog/10373-india-souvenir,از هند چه سوغاتی بیاورم؟سفر به هند برای بسیاری از ما ممکن است عجیب‌ترین سفر همه زندگی‌مان باشد، چون هند جای متفاوتی است، جایی برای هفتاد و دو ملت! صد آبین و هزار رسم را در خود جای داده و خانه بیش از یک میلیارد نفر است. از قضا، هدف هر کس از سفر به این شبه قاره جذاب هم متفاوت است پس علاقه مسافران به خرید سوغات هند، شاید از همین سفر جذاب نشأت می‌گیرد. مسافرانی که از علاقه‌مندان به فرهنگ و طبیعت خاصش تا عاشقان سینمای هند و ساری‌های رنگارنگ متفاوتند. واقعا چه چیزی این کشور را تا این اندازه متمایز از بقیه جهان کرده است؟  برای جواب‌دادن به این سوال، کافی است گشتی در دیدنی‌های هند بزنیم یا شاید هم برای درک این تفاوت جذاب، یک بار رفتن به سراغ قطارهای هند برای شما کافی باشد، هرچه که هست باید بدانید که از لحظه‌ای که پایتان را در خاک این کشور می‌گذارید، همه چیز فرق می‌کند، البته این تنها چیزی نیست که شما را می‌تواند به خرید تور هند مشتاق کند، بعضی از مردم فقط به شوق خریدهای خاصی که می‌توانند داشته باشند به هند می‌روند، از ادویه‌هایی که بویشان شما را مست می‌کند تا صندل‌های رنگی. اگر شما هم دوست دارید درمورد یادگاری‌ها و بهترین سوغات هند بیشتر بدانید، این مطلب از مجله لست سکند را از دست ندهید.  آنچه در ادامه مطلب خواهید خواند  ساری؛ یک لباس مجلسی و قصه ای پر از رنگ و لعاب ادویه هندی؛ عطر تند و طعم نابزیورآلات؛ سنگین و پرکار خوراکی؛ سوغات هند برای شکمو هاروغن های درمانی؛ یک روش زندگی هندیهنر مدهوبانی (نقاشی میتیلا)؛ هنری به اندازه تاریخ هندعروسک های راجستان؛ میراث عروسکی هندماسک کاتاکالی، بهترین سوغات هند برای شگفت‌زدگی اطرافیان گانش خدای تدبیر، سوغاتی از معابد هندو ساری؛ یک لباس مجلسی و قصه ای پر از رنگ و لعاب  ساری هندی دقیقا همان چیزی است که باعث می‌شود با پوشیدن آن در هر نقطه‌ای از جهان که باشید به‌عنوان یک هندی شناخته شوید و نیاز ندارد که حتما در مراسم عجیب هند باشید تا این لباس زیبا را ببینید. ساری انواع مختلفی دارد و احتمالا برای خانم‌ها باید بهترین سوغات هند باشد. در برخی از ساری‌های هندی از چنان پارچه‌های سنگین و گران قیمتی استفاده شده است که مردم فقط در مراسم رسمی از آن استفاده می‌کنند. بد نیست بدانید برای دوخت یک ساری، شما به پنج تا هشت متر پارچه نیاز دارید!  ساری در هند تنها یک لباس و پوشش نیست، بلکه نمادی از بلوغ در بین دختران هندو نیز محسوب می‌شود؛ به‌طوری که اغلب با رسیدن به سن 16 سالگی، امکان پوشیدن ساری را پیدا می‌کنند. رایج‌ترین شیوه پوشیدن ساری هم پیچیدن پارچه آن به دور کمر و عبور دادن ادامه پارچه از سرشانه است. شما برای خرید ساری دستتان کاملا باز است، از انواع رنگ تا طرح و نوع پارچه به وفور پیدا می‌شود.   ساری، یکی از زیباترین سوغاتی هند  ادویه هندی؛ عطر تند و طعم ناب  اینجا ادویه‌ها بو و مزه‌ هند را می‌دهند! حتما درمورد غذاهای تند این کشور شنیده‌اید و انتظار دارید همه چیز پر از فلفل باشد، اما اگر واقع‌بین باشیم این‌طور نیست، در هند همه چیز به لطف حجم زیاد و ادویه‌های با کیفیت، مزه بیشتری هم می‌دهد. قدرت این طعم و بو به اندازه‌ای است که به قول مسافرانی که سابقه سفر به هند را دارند، باید مراقب باشید در بازار ادویه از حال نروید. ادویه‌های هندی طیف زیادی دارند، اما مهم‌ترین آن‌ها را می‌توان چوب دارچین، تخم شنبلیله، تخم گشنیز، زنجبیل و البته فلفل قرمز خشک شده دانست. یکی از مزایای استفاده از ادویه‌ها به عنوان سوغاتی هند این است که این موارد معمولا حجم و وزن زیادی ندارد و هنگام بسته‌بندی بار شما را دچار مشکل نمی‌کنند.  پیشنهاد ما به شما برای انتخاب بهترین سوغات هند این است که حتما تلاش کنید تا در زمان انتخاب فقط به قیمت توجه نکنید، بلکه سعی کنید بخشی از فرهنگ و سبک زندگی مردم آن کشور را برای عزیزانتان از سفرتان هدیه بیاورید.  قیمت جدید تورهای هند  ادویه هندی از بهترین سوغات هند زیورآلات؛ سنگین و پرکار  احتمالا تصویری از زنان هندی در بالیوود بدون زیورآلات جذابشان وجود ندارد، حتما این مورد را هم شنیده‌اید که زنان هندی بزرگ‌ترین مصرف‌کنندگان طلا در جهان هستند. زنان هندی از دست و بازو گرفته تا کمر و بینی را با جادانگام، اودیانام و پایزب و چندین نام عجیب و غریب دیگر تزبین می‌کنند. اگر دوست دارید، بهترین و کامل‌ترین این زیورآلات ببینید، می‌توانید یه سراغ یک عروسی هندی در مراسم عروسی‌اش بروید. البته اگر شانس شرکت در چنین مراسمی را در هند داشتید، حواستان به گفتار و رفتارتان باشد تا با انجام کارهای ممنوع هند این تجربه جالب را از دست ندهید. قدمت زیورآلات هندی به بیش از 500 سال می‌رسد و رنگ و طرح آن‌ها دیگر فقط در هند استفاده نمی‌شود و بسیاری از افراد در سراسر جهان به استفاده از آن‌ها علاقه پیدا کرده‌اند. یکی از نکات خوب هنگام خرید زیورآلات این است که این مورد مختص به یک شهر نیست و مجبور نیستید آن را به عنوان تنها سوغات دهلی نو یا سوغات جیپور تهیه کنید، بلکه این سوغاتی جذاب را از سراسر هند می‌توانید بخرید و به عزیزانتان هدیه دهید.  بازیگر هندی با جواهرات عروس   خوراکی؛ سوغات هند برای شکمو ها هر قدر هم که در بین لباس‌ها و نقاشی‌های زیبای هندی بچرخیم، باز هم به خوراکی‌های جذابش بازمی‌گردیم، یک سوغاتی خوب هند، بسته‌های خوراکی است که می‌توانید از این کشور بیاورید، هرچند شاید این یکی از آن دسته سوغاتی‌هایی نباشد که کسی بتوانید برای مدت طولانی از آن نگهداری کند، اما می‌تواند تجربه‌ای نو و شیرین برای کسانی باشد که از شما سوغات هند می‌گیرند، از طرفی هم قیمت یک پک خوراکی می‌تواند به مراتب به‌صرفه‌تر از بقیه باشد. این خوراکی‌ها را می‌توانید نه فقط در فروشگاه‌ها و شیرینی فروشی‌ها پیدا کنید، بلکه گاهی حتی رستوران‌هایی که برای گرشگردان مشهورترند بسته‌های خوراکی را آماده می‌کنند.   تعدادی از خوراکی های هندی که به اسنک شناخته می شوند. روغن های درمانی؛ یک روش زندگی هندی کشورهایی که فرهنگشان قدمت طولانی دارد، همیشه راهکارهای سنتی در سبک زندگی‌شان دارند. در این میان، گاهی این راهکارها برای سلامتی و  گاهی برای زیبایی است. هند هم از این قاعده مستثنی نیست و راهکارهای سنتی و بومی بسیاری را در زندگی هندی می‌بینیم؛ از یوگا گرفته تا داروهای گیاهی. یکی از نشانه‌های ظاهر هندی‌ها، موهای سالم و ضخیم و مشکی رنگ است. هرچند که چنین مسئله‌ای تا حد زیادی به ژنتیک، اقلیم، تغذیه و صدها عامل دیگر مرتبط است، اما نباید از سبک‌ زندگی هندی‌ها و به ویژه زنان هندی غافل شد. آن‌ها به‌طور مرتب از روغن‌های سنتی و گیاهی برای موهای‌شان استفاده می‌کنند. شاید به همین دلیل هم بد نیست که بگویبم روغن‌های درمانی، بهترین سوغات هند است که می‌تواند از این کشور بیاورید.   روغن سنتی درمانی سوغاتی هند هنر مدهوبانی (نقاشی میتیلا)؛ هنری به اندازه تاریخ هند درمورد فرهنگ هندی پیش از این هم صحبت کرده‌ایم و حالا زمان آن رسیده که به‌سراغ یکی از هنرهای خاص این کشور برویم. پیشینه و تاریخ دقیق نقاشی‌های مدهوبانی مشخص نیست و تنها می‌دانیم که این نقاشی در منطقه بیهار شکل گرفته است. اما چرا این نقاشی را به‌عنوان یکی از بهترین سوغات هند به شما معرفی می‌کنیم؟ هنر بزرگ این نقاشی‌ها به تصویر کشیدن فرهنگ و سنت این سرزمین با استفاده از نقش‌ها و الگوهای ساده است، اغلب در این نقاشی‌ها از گیاهان بومی برای ساخت رنگ‌ها استفاده می‌کنند که خود نکته‌ای جذاب برای خریداران تابلوهای هنر مدهوبانی است.  راهنمای کامل سفر به هند  نقاشی مدهوبانی از هنرهای سنتی هند عروسک های راجستان؛ میراث عروسکی هند از دنیای آدم بزرگ‌ها فاصله بگیریم و کمی هم به سراغ کودکان هندی‌ها برویم. عروسک‌های راجستان و کاتپوتلی از جذاب‌ترین عروسک‌های هندی هستند. در اصل، کاتپوتلی یک نمایش بومی راجستان هند است و عروسک‌هایش هم به وسیله یک نخ کنترل می‌شوند. البته عروسک‌گردانی این عروسک‌های زیبا هم هنرمندی می‌خواهد اما باید اعتراف کرد که این عروسک‌های راجستانی به تنهایی به قدری زیبا هستند که شما می‌توانید آن‌ها را به عنوان سوغاتی هند به همراه بیاورید حتی اگر از عروسک‌گردانی چیزی ندانید. درضمن فراموش نکنید که این عروسک‌ها را مجبور نیستید در راجستان تهیه کنید، بلکه حتی به عنوان سوغات آگرا یا سوغات دهلی نو می‌توانید عروسک‌های زیبای راجستان را خریداری کنید.  عروسک های راجستانی از بهترین سوغات هند ماسک کاتاکالی، بهترین سوغات هند برای شگفت‌زدگی اطرافیان دوست دارید از سفر هندتان برای علاقه‌مندان از چه چیزی بگویید؟ البته این کشور به اندازه کافی بهانه برای تعریف کردن داستان‌های مهیج به شما می‌دهد، اما اگر هنوز هم دوست دارید بیشتر از این سفر جادویی بگویید، قطعا یک هدیه خاص مانند ماسک کاتاکالی می‌تواند حتی به جای شما سخن بگوید! ماسک کاتاکالی، ماسکی سبز رنگ است که برای اجرای رقص و نمایش کاتاکالی استفاده می‌شود کلمه کاتاکالی واژه‌ای با ریشه سانسکریت است که از دو بخش کاتا به معنی داستان و کالی به معنای اجرا و بازی ساخته شده است. در این نمایش مشهور اغلب نقشی که با ماسک کاتاکالی (شخصیت پاچا) اجرا می‌شود نمایانگر شخصیتی وارسته، ملایم و نجیب است.  ماسک کاتاکلی عجیب ترین سوغاتی هند  گانش خدای تدبیر، سوغاتی از معابد هندو  شما به کشور معابد هندو سفر کرده‌اید، یادگاری از این خدایان و قصه‌های عجیبش نمی‌خواهید؟ مجسمه گانش مشهورترین نشانی است که شما می‌توانید از هندو‌ها به سوغات ببرید. گانش در اسطوره‌ها فرزند شیوا و پارواتی است و در نقاشی‌ها و تصاویر موجودی با شکمی بزرگ و سر فیل است و اغلب او را به شکل کسی می‌بینیم که روی زمین نشسته و پاهایش را زیر خود جمع کرده است. مجسمه گانش یکی از محبوب‌ترین سوغات آگرا و سایر نقاط هند است. معمولا خدایان متنوع هندی را در جاهای دیدنی هند هم طی سفرتان می‌بینید. بهترین جاهای دیدنی هند  مجسمه گانش یکی از مجبوب ترین سوغاتی هند  سخن آخر در مورد سفر به هند حرف‌های زیادی زده می‌شود، اما چکیده و خلاصه همه این حرف‌ها را می‌توان در یک جمله پیشنهاد داد: سوغات هند را از دست ندهید! البته ما ایرانی‌ها فقط در سفر با این سرزمین جادویی آشنا نمی‌شویم و سوغاتش را سال‌هاست که به زندگی‌هایمان راه داده‌ایم، از چای هندی گرفته تا شال کشمیر و برنج و حنا. کشوری با این مساحت و جمعیت، مسلما دست شما را در انتخاب باز می‌گذارد، اما باید بدانید که قرار است برخلاف همه کشورهای به ظاهر مدرن با چهره سرد، با دنیای رنگ‌ها روبه‌رو شوید، فستیوالی از خوراکی‌های رنگی، پارچه‌هایی با زرق و برق و پر از نقش و نگار! اصلا همه چیز در در هند پر از جزئیات و طراحی است.  برای هدیه بردن بهترین سوغات هند برای عزیزانتان، بهتر است برخی نکات را فراموش نکنید از جمله اینکه هدیه گیرنده چه سلیقه‌ای دارد و تا چه اندازه ممکن است از یک داستان هندی لذت ببرد. (فراموش نکنید در هند پشت هر محصولی قصه‌ای وجود دارد.) در این مطلب، تلاش کردیم برخی از بهترین سوغات هند را به شما معرفی کنیم، اما اگر هنوز هم در این مورد کنجکاو هستید، می‌توانید برای ایده‌های بهتر به سراغ نظرات افرادی بروید که پیش از این تجربه سفر به هند را داشته اند. کافی است چند مورد از سفرنامه های هند لست سکند را بخوانید تا بیشتر در مورد خرید در هند بدانید.     تألیف: تیم نویسندگان لست‌سکند
https://lastsecond.ir/blog/6311-whats-inside-burj-khalife,درون بلندترین برج جهان چه خبر است؟ + فیلمکمتر کسی را پیدا می‌کنید که بلند‌ترین ساختمان جهان را نشناسد. در میان تمامی سازه‌های بی‌بدیل شهر دبی، برج خلیفه را می‌توان نماد اصلی دبی و حتی امارات دانست و معمولاً افراد در سفرشان به دبی از آن بازدید می‌کنند، زیرا برج خلیفه از اولین اقدامات چشمگیر دبی در راستای تغییرات شگرف شهری و توسعه صنعت گردشگری محسوب می‌شود. در این مطلب از لست سکند قرار است ابتدا ماجرای ساخته شدن برج خلیفه را شرح دهیم و از دانستنی‌های جالب این برج برایتان بنویسیم. همچنین اطلاعات کاربردی بسیاری در مورد بخش‌های مختلف این برج ارائه دهیم تا اگر قصد سفر با تور دبی دارید، به کارتان آید. پس در پایان این متن، می‌دانید که برج خلیفه چند طبقه است، امکانات برج خلیفه چیست، داخل برج خلیفه چه خواهید دید و ارتفاع برج خلیفه چند متر است.  آنچه در ادامه مطلب خواهید خواند  تاریخچه برج خلیفهنام برج خلیفه از کجا آمده؟بخش‌های مختلف برج خلیفههتل‌‌های برج خلیفهواحدهای مسکونی برج خلیفهواحدهای تجاری و اداری برج خلیفهبهترین زمان برای بازدید از برج خلیفهحقایقی جالب از برج خلیفهشکل برج خلیفهاختلاف دما در اولین و آخرین طبقه برج خلیفهنظافت برج خلیفهشکست احتمالی رکورد برج خلیفهارتفاع محرمانه برج خلیفه دبیسنگینی برج خلیفهنمای برج خلیفه دبیدوستی برج خلیفه با محیط زیستدو غروب در برج خلیفهبازپس‌گیری رکورد بلندترین ساختمان تاریخچه برج خلیفه تاریخچه برج خلیفه در عبارت «توسعه صنعت توریسم» خلاصه می‌شود. ماجرا از این قرار است که در دهه 1960 فرمانروای دبی به نیویورک سفر می‌کند و به شدت تحت‌تأثیر ساختمان امپایر استیت (بلندترین ساختمان آن دوران) قرار می‌گیرد. سال‌ها بعد، دولت دبی تصمیم گرفت بلندترین ساختمان دنیا را بسازد تا هر سال بر جمعیت گردشگران خارجی این شهر افزوده شود و در پی آن‌، وابستگی اقتصاد امارات به منابع طبیعی کمتر شود. هرچند ساختن بناهای بزرگ اهداف دیگری هم دارد. همان‌طور که می‌دانید، بنا کردن ساختمان‌های غول‌پیکر، عادت همیشگی تمدن‌های بزرگ و قدرتمند بوده است؛ از این رو، قطعاً یکی دیگر از اهداف مهم افزایش ارتفاع برج خلیفه تا ابرها، جاودانه شدن در تاریخ است. به هر حال، در سال 2004 ساخت برج خلیفه شروع شد و هر چه به طبقات بالاتر می‌رسیدند، سرعت پیش‌روی کار بیشتر می‌شد. در سال 2007 برج خلیفه با اینکه هنوز کامل نشده بود، عنوان بلندترین ساختمان جهان را به خود اختصاص داد و سرانجام در سال 2009 تمام مراحل ساخت آن به پایان رسید.  نام برج خلیفه از کجا آمده؟ بد نیست بدانید که نام برج خلیفه در ابتدا قرار بود «برج دبی» باشد. شیخ محمدبن‌رشید که ساخت این برج را آغاز کرده بود در تأمین هزینه‌های ساخت برج به مشکل خورد و از کمک‌های مالی قابل توجه حاکم ابوظبی و رئیس امارات متحده عربی، خلیفه بن‌زایدآل‌نهیان «خلیفه» استفاده کرد. حتی پس از افتتاح برج خلیفه، 8 چتر باز که پرچم امارات و تصاویر شیخ محمد و شیخ خلیفه را حمل می‌کردند، در جلوی شیخ محمد فرود آمدند. به همین دلیل به احترام رئیس امارات متحده عربی، نام برج دبی را به برج خلیفه تغییر دادند.  عکس برج خلیفه؛ بلندترین برج جهان بخش‌های مختلف برج خلیفه آیا برج خلیفه صرفاً به خاطر بلند بودنش شهرت دارد؟ قطعا خیر. با ساخت برج خلیفه رکوردهای بسیاری جابه‌جا شد که حتما در ادامه همین مطلب به آن‌ها اشاره خواهیم کرد. برخی برج خلیفه را با عنوان یک هتل 7 ستاره می‌شناسند. ارتفاع برج خلیفه 829 متر است که به 163 طبقه تقسیم می‌شود. به جز هتل، امکانات برج خلیفه شامل کاربرد اداری، تجاری و مسکونی‌ هم می‌شوند. قبل از صحبت از واحد‌های مسکونی و تجاری‌اداری برج خلیفه، از قیمت رزرو هتل برج خلیفه می‌گوییم.  هتل‌‌های برج خلیفه هر کسی که به سازه‌های خاص و عجیب دنیا علاقه داشته باشد، حتما رویای سپری کردن یک شب در آن‌ها را در سر پرورانده است. از این رو، قبل از هر چیز از قیمت رزرو هتل برج خلیفه می‌گوییم. در بلندترین ساختمان دنیا 304 اتاق برای رزرو وجود دارد که تحت برند آرمانی مدیریت می‌شوند. قیمت رزرو هتل برج خلیفه از شبی 3 هزار درهم امارات شروع می‌شود.   واحدهای مسکونی برج خلیفه داخل برج خلیفه، از طبقات 19 تا 108، آپارتمان‌های مسکونی متعددی ساخته شده‌اند که هم به فروش می‌روند و هم اجاره داده می‌شوند. قیمت خانه‌های این برج‌ بسیار نجومی است و هر شخصی قادر به خریدش نیست. برای مثال، اکنون که در حال خواندن این مطلب هستید، یک واحد آپارتمان 1 خوابه با متراژ 51 متر مربع در این برج به قیمت 490 هزار دلار آمریکا به فروش می‌رسد. اما در داخل برج خلیفه، سوئیت‌های ارزان‌تری هم دیده می‌شود که قیمتشان از 240 هزار دلار شروع می‌شود. در برج خلیفه مجموعاً 900 واحد مسکونی امکان خرید یا رهن کردن دارد. البته به غیر از آپارتمان‌های مسکونی، گفته شده برندجورجیو آرمانی در طبقات 9 تا 16 این برج هم مالک واحدهای مسکونی جداگانه‌ای است که طراحی آن‌ها شخصاً زیر نظر این برند انجام گرفته است. کمپانی آرمانی همچنین در طبقه هشتم و در طبقات 38 تا 39 هتلی دارد که با نام «هتل آرمانی دبی» شناخته می‌شود.  واحد مسکونی داخل برج خلیفه واحدهای تجاری و اداری برج خلیفه در تیترهای قبل‌تر گفتیم که برج خلیفه صرفاً یک هتل نیست و چندین نوع کاربری دارد. برای درک بهتر این موضوع، توجه شما را به دفاتر اداری جلب می‌کنیم. واحدهای اداری برج خلیفه در 37 طبقه از برج (112 تا 154) قرار گرفته‌اند و میزبان شرکت‌های داخلی و بین المللی هستند، همچنین طبقه 122 به طور کامل به رستوران Atmosphere (اتمسفر) اختصاص داده شده است. رستورانی که قطعا نیازی به تعریف و تمجید ندارد و تنها موضوعی که ممکن است ذهن شما را درگیر کند، هزینه آن خواهد بود! به غیر از رستوران اتمسفر، مرتفع‌ترین لانژ جهان هم در برج خلیفه قرار گرفته، لانژی که در ارتفاع 585 متری و طبقات 152، 153 و 154 و بالاتر از همه هتل‌ها، دفاتر اداری، آپارتمان‌های مسکونی و... برج خلیفه است. در واقع آخرین طبقاتی که گردشگران و افراد به طور عادی می‌توانند در برج خلیفه حضور پیدا کنند، به همین لانژ برج خلیفه اختصاص داده شده است. این در حالی‌ست که بسیاری فکر می‌کنند سکوی بازدید (observation deck) آخرین طبقه برج خلیفه است، اما این بخش توریستی در طبقه 124 قرار گرفته.  رستوران اتمسفر در برج خلیفه بهترین زمان برای بازدید از برج خلیفه بدیهی است که فصل زمستان بهترین فرصت برای سفر به دبی است و بیشترین آمار گردشگران مربوط به ماه‌های دی تا فروردین است. اگرچه سیستم خنک‌کننده برج خلیفه در تمام فصول جواب‌گوی ساکنان آن است؛ اما اگر بخواهید به سایر جاهای دیدنی دبی در اطراف برج خلیفه سر بزنید، بهترین زمان بازدید زمستان است. از آن‌جایی که برج خلیفه در بیشتر روزها شلوغ است، در انتخاب روز و ساعت بازدید نیز دقت ویژه‌ای داشته باشید. فواره های برج خلیفه یکی از محبوب‌ترین دیدنی های برج خلیفه است که در این ویدئو می‌توانید ببینید. این برج همه روزه از ساعت 8:30 تا 22:00 باز است و اگر می‌خواهید گرفتار شلوغی نشوید، بهتر است بین ساعت‌های 10:00 تا 12:00 از آن دیدن کنید. لازم به ذکر است که در ساعات غروب آفتاب، این برج بسیار شلوغ می‌شود. اگر بخواهید طلوع خورشید را از بلندترین برج جهان ببینید نیز می‌توانید در تورهای طلوع خورشید برج خلیفه شرکت کنید.  نمای بیرونی از برج خلیفه حقایقی جالب از برج خلیفه اکنون کمی از واحد تجاری، مسکونی و هتل برج خلیفه فاصله می‌گیریم و به آمار و حقایق جالبی می‌پردازیم که برج خلیفه از خود به جا گذاشته است. شاید حدس شما این باشد که ارتفاع برج خلیفه، همه آمارها، رکورد‌ها و حقایق جالب برج خلیفه را به خود اختصاص داده باشد؛ اما اشتباه نکنید، زیرا چیزهای عجیبی در مورد این برج هست که حتی فکرش را هم نمی‌کنید. شکل برج خلیفه شاید اولین باری که عکس برج خلیفه را دیده‌اید، متوجه هیچ شباهتی بین شکل این ابرسازه و عناصر طبیعی نیافته باشید. اما اگر درست، در بالای این برج پرواز کنید و از بالا آن را تماشا کنید ماجرا به کلی عوض می‌شود و شکلی شبیه به آرم بنز می‌بینید. این طراحی جالب از یک گل محلی به نام لیلی عنکبوتی الهام گرفته است که در مناطق بیابانی رشد می‌کند. برخی نیز شکل برج خلیفه را به برخی از عناصر معماری اسلامی مثل معماری مناره‌ها شبیه می‌دانند.  عکس گلی که الهام‌بخش طرح برج خلیفه  اختلاف دما در اولین و آخرین طبقه برج خلیفه قبل‌تر اشاره کردیم که برج خلیفه چند متر است و با یک محاسبه ساده کاهش دما در آخرین طبقه برج خلیفه بر ما روشن می‌شود. در بالای برج خلیفه دمای هوا حدود 6 درجه سانتی‌گراد نسبت به طبقه همکف آن کاهش می‌یابد. بنابراین اگر با تورهای زمستان دبی به این شهر سفر می‌کنید، و در این روزها قصد دارید از طبقات بالای برج خلیفه دیدن کنید بهتر است مختصر لباس گرمی همراه خود ببرید زیرا دبی در ماه دی خنک‌ترین روزهایش را دارد. تازه‌ترین قیمت تورهای دبی دی  برج خلیفه، بلندترین ساختمان دنیا نظافت برج خلیفه اینجاست که باید به ضرب‌المثل «هر که بامش بیش، برفش بیشتر» اشاره کنیم. تمیز کردن تمام پنجره‌های برج خلیفه دبی برای کارکنان نظافتی این سازه دست‌کم سه ماه طول می‌کشد و به محض تمام شدن این مأموریت نظافتی طولانی کارگران مجدداً نظافت پنجره‌ها را از اول شروع می‌کنند. تا در هر سال حداقل 4 بار شیشه‌های برج تمیز شوند. بد نیست این را هم بگوییم که نظافتچیان نمای برج (نه داخل برج خلیفه)، حدود 120 نفر هستند که یک تیم 36 نفره از آن‌ها همیشه در حال انجام این کار است. وزش باد در طبقات آخر برج کار نظافتچیان را دشوار می‌کند، در عوض کارگرانی که این وظیفه را دارند، دستمزد خوبی دریافت می‌کنند. شکست احتمالی رکورد برج خلیفه هرچند بیش از ده سال است که هیچ ساختمانی ارتفاع برج خلیفه را فتح نکرده است، اما پروژه‌های عظیم ساختمانی‌ای در دست ساخت هستند که احتمال می‌رود همین دهه، این رکورد را بشکنند. یکی از آن‌ها برج الخور دبی است. اما اصلی‌ترین رقیبی که انتظار می‌رود در آینده‌ای نه چندان دور رکورد ارتفاع برج خلیفه را بزند، برج جده است که قرار است ارتفاعش به بیش از 1000 متر برسد.  عکس برج خلیفه ارتفاع محرمانه برج خلیفه دبی قبل از اینکه برج خلیفه تأسیس شود، هیچ کس نمی‌دانست که این سازه دقیقاً چند متر است. شاید دلیل اصلی فاش نشدن ارتفاع این برج، دیرتر شکسته‌شدن رکوردش باشد. همچنین معماران بیم آن را داشتند که قبل از اعلانیه‌های رسمی، در مورد ارتفاع برج شایعه پراکنی شود. البته از طریق اندازه‌گیری سایه، محاسبه ارتفاع برج خلیفه بسیار آسان بود، اما هیچ یک از کسانی که در مورد اینکه «برج خلیفه چند متر است» کنجکاو بودند، این زحمت را به‌خود ندادند.  سنگینی برج خلیفه اگر تمام وسایل و اشیاء داخل برج خلیفه را بیرون بریزیم، سنگینی این بنا به بیش از 500 هزار تن می‌رسد که این مقدار با وزن بیش از 100 هزار فیل برابری می‌کند. وزن آلومینیوم استفاده شده در برج خلیفه برای ساخت 5 هواپیمای ایرباس A380 کافی است. جالب است بدانید که برای جاودانه شدن برج خلیفه در تاریخ، بیش از 12 هزار کارگر با ملیت‌های مختلف در تمام ساعات شبانه‌روز در تکاپو بوده‌اند. نمای برج خلیفه دبی نمای برج خلیفه از حدود 26 هزار صفحه شیشه‌ای پوشیده شده است که همگی با زحمت‌ دست کارگران ساخته و نصب شده‌اند. این شیشه‌ها در برابر عوامل طبیعی کاملاً مقاوم هستند و عملکرد خوبی در حفظ دمای داخل برج دارند. مساحت این شیشه‌ها در مجموع 174 هزار متر است که با مساحت حدود 24 زمین فوتبال برابر است.  نمایی از بالای برج خلیفه دوستی برج خلیفه با محیط زیست استفاده از منابع تجدید ناپذیر در داخل برج خلیفه به حداقل رسیده است. خوب است بدانید که پنل‌های خورشیدی این برج توانایی گرم کردن 140 هزار گالن آب در هر 24 ساعت را دارند. همچنین از آب اضافی سیستم‌های خنک‌کننده این ساختمان برای آبیاری گیاهان فضای سبز برج استفاده می‌شود. دو غروب در برج خلیفه جالب است بدانید که در برج خلیفه در یک روز، دو بار می‌توانید غروب آفتاب را تماشا کنید، یکبار زمانی که در طبقه اول هستید و بار دوم در زمانی که در طبقه آخر برج خلیفه باشید. برای درک ارتفاع برج خلیفه باید به این نکته اشاره کنیم که طبقات بالای این برج از فاصله 100 کیلومتری نیز دیده می‌شوند، البته با این شرط که هوا تمیز باشد. ضمن اینکه اگر یک انسان از آخرین طبقه برج خلیفه سقوط کند، حدود 20 ثانیه طول می‌کشد تا به زمین برسد. بازپس‌گیری رکورد بلندترین ساختمان قبل از اینکه غربی‌ها حتی فکر ساختن آسمان‌خراش‌ها را در سر داشته باشند، هرم بزرگ مصر بلندترین سازه جهان بود که میراثی عظیم در خاورمیانه به شمار می‌رفت. پس از آن، ساختمان‌های بلند جهان یکی پس از دیگری در شهرهایی مثل نیویورک و شیکاگو ساخته شدند و خاورمیانه هیچ سهمی از این رکوردها نداشت تا اینکه سرانجام برج خلیفه عنوان بزرگ‌ترین ساختمان جهان را دوباره به خاورمیانه بازگرداند.   سخن آخر در این مطلب مشخص کردیم برج خلیفه چند متر است، چه ویژگی‌های خاصی دارد و چه رکوردهایی را جابه‌جا کرده است. برج خلیفه در سال‌های اخیر به عنوان یکی از لوکس‌ترین برج‎‌های جهان، میزبان سلبریتی‌ها و اشخاص سرشناس بسیاری است و طبعا تفریحات، رستوران، خرید آپارتمان و قیمت رزرو هتل برج خلیفه هزینه سرسام‌آوری دارد. در آخر، اگر از تماشای آسمان‌خراش‌های بسیار مرتفعی چون برج خلیفه لذت می‌برید، مطلب بلند‌ترین‌ترین آسمان خراش‌های جهان را از دست ندهید. همچنین توصیه می‌کنیم حتما در سفر به دبی از برج خلیفه بازدید کنید، اگر هم در سفرتان بازدید از آن را تجربه کرده‌اید خوشحال می‌شویم حس و نظرتان را با ما به اشتراک بگذارید.  
https://lastsecond.ir/blog/9650-best-attractions-of-kish-island,جاهای دیدنی کیش که نباید از دست دهیدسفر به کیش همیشه رویایی بوده است! دیدنی های کیش برای هر قشری از مردم می‌تواند جذاب و دوست داشتنی باشد به خصوص برای آن دسته از افرادی که دوست دارند به سراغ تجربه‌هایی بروند که کمتر در شهرهای ایران یافت می‌شود، شاید اصلا اگر قصه را این‌طور مطرح کنیم راحت‌تر باشد، کیش یک سفر خارجی در داخل ایران است. اما اگر خیال کرده‌اید که کیش یعنی کنسرت و مرکز خرید و رستوران‌های لوکس سخت در اشتباهید. این جزیره جذاب غنی از جاذبه‌های فرهنگی و تاریخی و جاهای دیدنی برای کشف کردن است.  اگر نگاهی به راهنمای سفر کیش انداخته باشید، حتما درمورد پیشینه تاریخی و فرهنگ مردم کیش اطلاعات خوبی به‌ دست آورده‌اید، این‌بار در مجله لست سکند به سراغ جاذبه های گردشگری کیش می‌رویم تا اگر قصد خرید تور کیش را دارید به این مقصد نه به‌عنوان مقصدی تجاری، بلکه به‌عنوان یک تجربه نو از جنس تاریخ و فرهنگ و تفریحاتی خاص نگاه کنید. اگر شما هم دوست دارید بیشتر با دیدنی های کیش آشنا شوید این مطلب را از دست ندهید.  آنچه در ادامه مطلب خواهید خواند  کشتی یونانیشهر زیرزمینی کاریزشهر باستانی حریرهقلعه جنی روستای باغوموقعیت دقیق روستای باغوخانه اعیانی کیشخانه مردم‌شناسی بومیان کیشآب انبار دوقلو کیش موزه خلیج فارس گذر هنرمندان کیشموقعیت دقیق گذر هنرمندان کیشدرخت سبزاسکله بزرگ تفریحی کیشسواحل و کلوپ‌های تفریحی کیشپارک دلفین کیشبازار و مراکز خرید کیش کشتی یونانی کشتی یونانی بدون شک یکی از معروف‌ترین جاهای دیدنی کیش است، این کشتی با وجود اینکه کمتر از 70 سال از به گل نشستنش می‌گذرد، اما به‌قدری عظیم و جذاب است که امروز آن را به‌عنوان یکی از نمادهای کیش می‌شناسند. همواره تعداد زیادی از کسانی که به کیش سفر کرده‌اند، دست‌کم یک عکس با پس‌زمینه این کشتی دارند. کشتی یونانی خولا اف در غرب جزیره و در نزدیکی روستای باغو واقع شده است. از آن‌جایی که مالک این کشتی به گل نشسته یک شخص یونانی بود، لقب کشتی یونانی را به آن دادند هر چند که در طی سال‌ها بسیاری بر این باور بودند که این یک کشتی پرتغالی است، اما حقیقت چیز دیگری بود و کشتی به یونان تعلق داشته است. به نظر می‌رسد کشتی یونانی درسال 1345 بر اثر هوای مه‌آلود و نبود فانوس به گل نشسته است، هرچند برای این مورد از جاذبه های گردشگری کیش و به گل نشستنش قصه‌های زیادی از داستان عشقی ناخدا تا بدهکاری صاحبان کشتی در بین مردم روایت شده است.   پیشنهاد می‌کنیم اگر قصد سفر به کیش را دارید، یک غروب را طوری برنامه‌ریزی کنید که در نزدیکی این کشتی و منظره بی‌نظیرش حضور داشته باشید و یکی از زیباترین‌ تصاویر  را به عنوان عکس جاهای دیدنی کیش ثبت کنید. باید بدانید که کشتی یونانی فاصله قابل توجهی تا مرکز شهر و اکثر جاذبه‌های گردشگری کیش دارد و در غرب جزیره کیش واقع شده است. اگر قرار از در ماه‌های سرد سال به کیش سفر کنید، با خیال راحت می‌توانید زمان زیادی را برای نشستن در ساحل این کشتی و دیدن زیبایی‌هایش برنامه‌ریزی کنید. آدرس کشتی یونانی: میدان غروب، پارک ساحلی کشتی یونانی   ساعت بازدید از کشتی یونانی: 24 ساعته  قیمت ورودی برای بازدید از کشتی یونانی: رایگان  جدیدترین قیمت تورهای دی کیش  کشتی یونانی از دیدنی های کیش  موقعیت دقیق کشتی یونانی در نقشه شهر زیرزمینی کاریز اگر اهل گشت‌وگذار در مناطق تاریخی هستید در سفرتان به کیش از شهر زیرزمینی کاریز غافل نشوید. این جای دیدنی کیش، قطعا شما را به حیرت وا می‌دارد، شهری که 16 متر زیر زمین بنا شده! در تاریخ ما در مورد شهرهای مخفی و زیرزمینی حرف‌های زیادی زده شده است. از شهر زیرزمینی جمشید گرفته تا همین شهر زیرزمینی کاریز، این مکان در جزیره کیش قدمتش به 2500 سال می‌رسد و وسعتی نزدیک به 10هزار متر مربع دارد. جالب اینجاست که بدانید احتمالا کاریز واقعا کاربری شهر نداشته و بیشتر به‌منظور تامین آب جزیره از آن استفاده می‌شده است، در واقع  شهر زیرزمینی کاریز یک قنات بزرگ‌ است که روزگاری وظیفه ذخیره آب شرب ساکنین کیش را برعهده داشت. این شهر زیر زمینی یکی از مکان های دیدنی کیش است که این روزها به خوبی به آن سیدگی شده و می‌توانید در آن مجموعه‌ای از جاذبه‌های تاریخی، فرهنگی و طبیعی را تماشا کنید و پس از آن به سراغ رستوران سنتی یا مدرن مجموعه رفته و از تفریح در جزیره لذت ببرید.  آدرس شهر زیرزمینی کاریز: میدان المپیک کیش، بلوار میرمهنا قیمت ورودی شهر زیرزمینی کاریز (بدون تخفیف): 80 هزار تومان، رایگان برای کودکان کوچک‌تر از 7 سال  ساعات بازدید از شهر زیرزمینی کاریز: 9 صبح تا 21:30 شب  شهر زیرزمینی کاریز، جای دیدنی کیش  موقعیت دقیق شهر زیرزمینی کاریز در نقشه  شهر باستانی حریره وقتی صحبت از جاذبه های کیش باشد پیش از هر چیز تفریحات کیش به ذهن می‌رسد، اما نباید فراموش کرد که تاریخ جزیره کیش فراتر از آنچه که تصور می‌کنید هست و در آن آثار تاریخی جذابی مثل شهر باستانی حریره دیده می‌شود. این شهر باستانی قدمتی نزدیک به هزار سال دارد و جاذبه‌های تاریخی مختلفی برای بازدید دارد که حریره را به یکی از جاهای دیدنی جزیره کیش تبدیل کرده است. در دوره‌ای از تاریخ کیش به‌عنوان یک بندرگاه مهم شناخته می‌شد و به همین دلیل هم درشمال جزیره این شهر بندری تاسیس شد، اما چرا قسمت شمالی جزیره؟ به این دلیل که در این قسمت 3 خلیج و دماغه و یک ساحل صخره‌ای وجود داشت. آنچه که امروز از حریره و خرابه‌هایش به‌عنوان یکی از جاهای دیدنی کیش در دسترس است، منطقه‌ای با وسعت حدودا 120 هکتار است. آدرس شهر باستانی حریره: بلوار میرمهنا، بلوار المپیک، میدان حریره، خیابان کرانه ساعت بازدید از شهر باستانی حریره: 10 صبح تا 10 شب قیمت ورودی شهر باستانی حریره: رایگان  شهر باستانی حریره   موقعیت دقیق شهر حریره کیش در نقشه   قلعه جنی   این‌بار هم به‌سراغ یکی جاذبه های کیش می‌رویم که هرچند قدمت تاریخی زیادی ندارد، اما داستان‌های زیادی پشت آن پنهان شده است، داستان‌هایی که احتمالا خودشان جاذبه های گردشگری کیش را می‌سازند. این بار به سراغ قلعه جنی در جزیره کیش رفته‌ایم، قلعه‌ای که تا دهه 40 شمسی به‌عنوان یک پاسگاه و هنگ مرزی استفاده می‌شد و پس از مرگ مشکوک چهار سرباز، هیچ‌کس حاضر به استفاده از آن نشد!  همین قصه کشته‌شدن سربازان در قلعه کافی بود تا برای دهه‌های متمادی، قصه‌هایی یکی پس از دیگری میان مردم رواج پیدا کند، از دیدن موجودات عجیب حوالی قلعه گرفته تا شنیدن صدای زمزمه و خش‌خش در آن، اگر دوست دارید به سراغ جای دیدنی کیش بروید و کمی هم ترس در وجودتان راه پیداکند، باید بدانید این مکان برای همین ساخته شده است!  آدرس قلعه جنی کیش: جاده جهان، نرسیده به کشتی یونانی و قبل از آخرین میدان ساعت بازدید از قلعه جنی کیش: 24 ساعته  قیمت ورودی قلعه جنی کیش: رایگان   نمای هوایی از قلعه جنیان کیش  موقعیت دقیق قلعه جنی کیش روستای باغو حالا که به سراغ قدم‌زدن در جاهای دیدنی جزیره کیش رفته‌ایم، بد نیست به‌سراغ فرهنگ سنتی این منطقه برویم؛ یک روستا پر از جاهای دیدنی کیش البته این جاذبه‌ها از جنس مکان‌های تاریخی نیست، تصور کنید ناگهان از فضای لوکس و مدرن جزیره به یک بافت سنتی با همان فرهنگ صمیمی و زیبای جنوبی پرت شوید. یکی از نکات جالب این روستا علت نام‌گذاری آن از زبان اهالی روستا است، به نظر می‌رسد در زمان تصرف جزیره به‌دست پرتغالی‌ها، پیرزنی  100 ساله به نام ننه باغو در آن زندگی می‌کرد و به همین دلیل، نام روستا را باغو گذاشته‌اند. همان‌طور که گفتیم، این روستا بسیاری از جاهای دیدنی جزیره کیش را در خود جای داده است و علاوه بر آن با وجود اقامتگاه بومگردی در این منطقه شما حتی می‌توانید شب را در باغو بگذارنید. دیدن این روستا هزینه‌ای ندارد و می‌توانیم آن را از دیدنی‌های رایگان کیش حساب کنیم. آدرس روستای باغو: جنوب غربی جزیره کیش  ساعت بازدید از روستای باغو: 24 ساعته  قیمت ورودی روستای باغو رایگان  لیست تفریحات رایگان کیش  ورودی روستای باغو یک جای دیدنی کیش  موقعیت دقیق روستای باغو خانه اعیانی کیش  از شهر حریره بالاتر گفتیم، اما این شهر جاذبه‌های زیادی دارد که نپرداختن به آن‌ها بی‌انصافی است. یکی از این جاهای دیدنی کیش خانه اعیانی در شهر حریره است. خانه اعیانی کیش از آن دسته از خانه‌های قدیمی ایرانی ا‌ست که چندین خانواده در این نوع خانه‌ها در کنار هم زندگی می‌کردند. نمونه‌های خانه اعیانی بیشتر در شهرهای یزد، کاشان و اصفهان دیده می‌شود. از بازمانده‌های این خانه تاریخی، مانند کاشی‌کاری ستاره‌ای و مساحت زیاد آن می‌توان حدس زد که خانه اعیانی کیش به دوره ایلخانان تعلق دارد. این خانه مانند دیگر خانه‌های تاریخی ایران متناسب با زندگی خانواده پرجمعیت ایران ساخته شده بود و امروز می‌توانید تزئینات گوناگون خانه که نشان می‌دهد این مورد از جاذبه های کیش در دوران ایلخانی ساخته شده است را ببینید. آدرس شهر باستانی حریره: بلوار میرمهنا، بلوار المپیک، میدان حریره، خیابان کرانه ساعت بازدید از شهر باستانی حریره: 10 صبح تا 10 شب قیمت ورودی شهر باستانی حریره: رایگان  نمایی از خانه اعیانی حریره یکی از مکان های دیدنی کیش  موقعیت دقیق خانه اعیانی کیش خانه مردم‌شناسی بومیان کیش خانه مردم‌شناسی بومیان کیش در اصل موزه مردم شناسی این جزیره با مساحت 1200 متر مربع است. این موزه از مکان های دیدنی کیش با نمایش سبک زندگی سنتی جنوب ایران، تصاویر دلنشینی را برای شما ایجاد می‌کند. این خانه از 15 اتاق تشکیل شده که هرکدام کاربری خاص خود را دارد، از جمله این اتاق‌ها می‌توان به بیت‌العود، بیت‌الافروخ، بخار و الفرشه اشاره کرد.  خانه را به تنهایی هم به‌عنوان یکی از جاذبه های کیش می‌توان معرفی کرد، هر چند اگر پیش از این، عکس جاهای دیدنی کیش را دیده باشید احتمال برخوردن به عکس این خانه بسیار کم است، اما باید بدانید که خانه مردم‌شناسی دارای قدمت تاریخی نزدیک به 200 سال است و پیش از اینکه تبدیل به موزه شود خانه شخصی یکی از تجار مشهور جنوب کشور بوده است.  آدرس خانه مردم‌شناسی بومیان کیش: سفین قدیم ساعت بازدید خانه مردم‌شناسی بومیان کیش: از 4 بعدازظهر تا 9 شب قیمت ورودی خانه مردم‌شناسی بومیان کیش: 25 هزار تومان   حیاط خانه مردم‌شناسی بومیان از جاذبه های گردشگری کیش موقعیت دقیق خانه مردم‌شناسی کیش آب انبار دوقلو کیش یکی دیگر از جاذبه های گردشگری کیش در شهر حریره، آب‌انبار دوقلو کیش است. این آب‌انبار تا دهه هفتاد تقریبا مخروبه بود اما پس از بازسازی در سال 72 دوباره مورد استفاده قرار گرفت. این آب‌انبار ظاهر جذابی به همراه بادگیرهای یزدی دارد که به‌ویژه در شب‌ها با نورپردازی موردتوجه بسیاری از گردشگران قرار می‌گیرد.  آدرس خانه آب‌انبار دوقلو: خیابان درخت سبز ساعت بازدید آب‌انبار دوقلو: از 9 صبح تا 10 شب قیمت ورودی آب‌انبار دوقلو: رایگان   ورودی آب‌انبار دوقلو از جاهای دیدنی جزیره کیش  موقعیت دقیق آب‌انبار دوقولوی کیش  موزه خلیج فارس  موزه خلیج فارس یکی از بهترین دیدنی های کیش برای علاقه‌مندان به هنر است. این سازه 52 متری در اصل محلی برای برگزاری نمایشگاه‌های متنوع و حراجی‌های مربوط به آثار هنری است. در موزه خلیج فارس سالن آمفی تئاتر، گالری و کافی وجود دارد که آن را حتی به یکی از جاهای دیدنی کیش در زمستان تبدیل کرده است. موزه کیش 5 گالری دارد که یک بخش آن مختص نمایش اسناد خلیج فارس و مدارک تاریخی آن است. آدرس موزه خلیج فارس: جاده جهان رو به روی کشتی یونانی ساعت بازدید از موزه خلیج فارس از 11 صبح تا 10 شب قیمت ورودی موزه خلیج فارس: رایگان   موزه خلیج فارس از خاص‌ترین جاذبه های کیش موقعیت دقیق موزه خلیج فارس   گذر هنرمندان کیش  گذر هنرمندان از دیدنی های کیش است که قدمت تاریخی ندارد، اما با توجه به اهمیت پرداختن به فرهنگ ایرانی و قدردانی از بزرگان این فرهنگ، این جای دیدنی کیش ارزش خاصی دارد. تصور کنید در حالی که ساعت‌ها بین تفریحات مدرن و پاساژهای رنگارنگ کیش چرخیده‌اید، حالا فرصتش را دارید که گشتی هم در میان مجسمه بزرگان فرهنگ ایران بزنید، این مجموعه در سال 78 ساخته‌ شد و تندیس تعدادی از چهره‌های فرهنگی ایران از جمله غلامحسین بنان، حسین بهزاد، شهریار، جلال آل احمد و ... را در خود جای داده است.  آدرس گذر هنرمندان: بلوار دریا ساعت بازدید از گذر هنرمندان: 24 ساعته قیمت ورودی گذر هنرمندان: رایگان  گذر هنرمندان از جاهای دیدنی جزیره کیش در شب  موقعیت دقیق گذر هنرمندان کیش درخت سبز  در منطقه دره پرتغالی‌های کیش می‌توانید شاهد درختی کهنسال و تنومندی باشید که افسانه و داستان‌های متعددی از آن ساخته شده است. درخت سبزی که با نام لور یا انجیر معابد شناخته می‌شود. این درخت که امروز یکی از جاذبه های گردشگری کیش است، قدمتی 500 ساله دارد و برای بومیان کیش مقدس به‌شمار می‌رود. همچنین این درخت نمادی از برکت است. درخت سبز کیش در نزدیکی شهر باستانی حریره واقع شده و می‌توانید از هر دو این جاهای دیدنی کیش یک مرتبه بازدید کنید. آدرس درخت سبز کیش: بلوار المپیک، میدان حریره، خیابان درخت سبز  ساعت بازدید از درخت سبز کیش: 24 ساعته  قیمت بازدید از درخت سبز کیش: رایگان  درخت سبز یا انجیر معابد از بهترین جاهای دیدنی کیش در زمستان   موقعیت دقیق درخت سبز کیش اسکله بزرگ تفریحی کیش اسکله بزرگ تفریحی، یکی از بهترین جاهای دیدنی کیش است. دیدن خلیج‌فارس و لذت بردن از رنگ آبی بی‌کران آن برای بسیاری از گردشگران و مسافران کیش همه هدف از سفر به این جزیره است.  اسکله تفریحی کیش در انتهای بلوار دریا واقع شده و از مراکز اصلی جزیره به‌شمار می‌رود. کمتر گردشگری پیدا می‌شود که به کیش سفر کند و از اسکله بزرگ تفریحی کیش بازدید نکند. این اسکله یک مکان عالی برای تماشای آب‌های خلیج فارس است که اغلب شما در عکس جاهای دیدنی کیش آن را دیده‌اید البته شما هم می‌توانید در آن، عکس‌های یادگاری بگیرید و از شب‌گردی در آن لذت ببرید. آدرس اسکله بزرگ تفریحی کیش: خیابان سنایی، بلوار دریا ساعت کار اسکله بزرگ تفریحی کیش: 24 ساعته قیمت اسکله بزرگ تفریحی کیش: رایگان  اسکله بزرگ از جاهای دیدنی کیش در شب  موقعیت اسکله بزرگ تفریحی کیش در نقشه   سواحل و کلوپ‌های تفریحی کیش به لطف آب‌های خلیج فارس و امکانات توریستی مناسب و رونق گردشگری، در بخش‌‌های مختلف کیش می‌توانید شاهد کلوپ‌های تفریحاتی باشید که تفریحات آبی هیجان‌انگیز مختلفی مانند پاراسل، جت اسکی سواری، غواصی و کایت بردینگ در آن‌ها برگزار می‌شود. برخی از معروف‌ترین کلوپ‌های دریایی کیش شامل کلوپ مارینا کیش و کلوپ دریایی سیمرغ می‌شود. تفریحات آبی که در کلوپ‌های کیش ارائه می‌شوند بسیار متنوع هستند و هزینه‌های مختلفی را هم دربرمی‌گیرند، به همین دلیل هم از مشهورترین و بهترین جاذبه های گردشگری کیش است. البته اگر به هر دلیلی، تمایلی به تفریحات آبی و کلوپ‌های تفریحی کیش ندارید، می‌توانید به دیدن سواحل کیش بروید، زیرا مناظر آن به قدری زیبا هستند که قدم زدن در آن‌ها بسیار لذت‌بخش است. برخی از بهترین سواحل کیش که به شما پیشنهاد می‌کنیم شامل: ساحل مرجان، ساحل میر‌مهنا و ساحل سیمرغ می‌شود. اگر دوست دارید اطلاعات بیشتری درباره هر کدام از این سواحل بدست بیاورید روی سواحل گفته شده کلیک کنید.  بهترین تفریحات آبی کیش کدام است؟  ساحل مرجان کیش  کلوپ ساحلی مارینا کیش  موقعیت دقیق کلوپ ساحلی مارینا کیش در  نقشه   پارک دلفین کیش پارک دلفین کیش، یکی دیگر از مکان های دیدنی کیش است که همه ساله گردشگران زیادی از آن‌‎ بازدید می‌کنند. در پارک دلفین کیش از جانوران متعددی مثل شیر دریایی، گراز دریایی، پنگوئن و البته دلفین نگه‌داری می‌شود. منتها پارک دلفین کیش، تفاوت‌های زیادی با یک باغ وحش دارد، از جمله اینکه گردشگران فقط در این پارک شاهد حیوانات نخواهند بود و با ورود به این پارک می‌توانند نمایش‌های مختلفی را مشاهده کنند. البته در فضای باز بیرون پارک دلفین کیش، باغ وحش هم هست و شما پیش یا بعد از نمایش دلفین‌ها می‌توانید از آن بازدید کنید. آدرس پارک دلفین کیش : خیابان جهان، جنب پارک نیلوفر ساعت کار پارک دلفین کیش: 4:30 بعد ازظهر تا 8:30 شب قیمت بلیط پارک دلفین کیش (بدون تخفیف): 340 هزار تومان  پارک دلفین از جاهای دیدنی جزیره کیش   موقعیت دقیق پارک دلفین کیش در نقشه بازار و مراکز خرید کیش بازار و مراکز خرید، یکی دیگر از تفریحات و جاذبه‌ های کیش محسوب می‌شوند که میان گردشگران از محبوبیت زیادی برخوردارند. قرار گرفتن کیش به‌عنوان منطقه آزاد تجاری سبب شده که اجناس وارداتی در این جزیره مشمول گمرک نشوند و هزینه نهایی آن‌ها برای گردشگران کمتر تمام شود. در نتیجه، استقبال گردشگران برای خرید در کیش سبب شده تا بازار و مراکز خرید متعددی در این جزیره دیده‌ شود. به‌طور کلی، یکی از جاهای دیدنی کیش، مراکز خریدش است که پیشنهاد می‌کنیم جهت آشنایی بیشتر با آن‌ها به مطلب معرفی کامل بازار و مراکز خرید کیش نگاهی بیندازید.  مرکز خرید سارینا 1 کیش از جاذبه های کیش   موقعیت مرکز خرید سارینا 1 در کیش   سخن آخر  در این مطلب، شما را با برخی از بهترین جاهای دیدنی کیش آشنا کردیم. همان‌طور که ملاحظه کردید در کیش علاوه بر جاذبه‌های تفریحی، جاذبه‌های فرهنگی و تاریخی هم دیده می‌شود که قدمت این جزیره را به رخ می‌کشد. در حال حاضر، کیش یکی از قطب‌های گردشگری ایران محسوب می‌شود و گردشگران زیادی همه ساله برای تفریح و سپری کردن اوقات فراغت، کیش را به عنوان مقصد خود انتخاب می‌کنند. اگر شما هم دوست دارید به این جزیره سفر کنید و مکان های دیدنی کیش را از نزدیک ببینید، بهتر است پیش از انتخاب تور و زمان سفر به سراغ مطالب اختصاصی این جزیره بروید یا اینکه می‌توانید از طریق سفرنامه های کیش درمورد بهترین زمان سفر به کیش، بهترین کارها و تجربه‌های مسافران بخوانید و برنامه سفر خودتان را بریزید. شما در سفر به جزیره کیش دوست دارید به سراغ چه جاذبه هایی بروید؟ تفریحات آبی؟ جاذبه‌های فرهنگی؟ یا جاهای تاریخی؟    تالیف: تیم نویسندگان لست سکند
https://lastsecond.ir/blog/6730-yazd-best-restauraunts,بهترین رستوران های یزد از نظر مردم + تصاویریزد، شهری که خانه‌های خشتی و گلی آن با بادگیرهایی که دارند، تمایز ویژه‌ای را برایش ایجاد و ظاهر شهر را بسیار متفاوت کرده‌اند. شهری که می‌توان ساعت‌ها در کوچه‌پس‌کوچه‌های خلوتش قدم بزنید و خسته نشوید و هر وقتی از سال به آن سفر کنید و از گشت و گذار در میان دیدنی‌هایش لذت ببرید.حالا تصور کنید در بهترین رستوران های یزد هم غذا بخورید و لذت سفر به این شهر حیرت‌انگیز حسابی به جانتان بنشیند. کمتر کسی پیدا می‌شود که از نشستن در حیاط خانه‌های قدیمی یزد خسته شود، چراکه معماری و اجزای اکثر خانه‌ها آدم را مجذوب خود می‌کنند. جدای از این، بافت شهر و مردمان خوب یزد نیز از نکات مثبت دیگر شهر هستند. در کنار همه این‌ها برای کامل شدن تجربه یک سفر خوب و به‌یادماندنی به این شهر، نباید از اهمیت بحث خوردوخوراک و یافتن رستوران های خوب یزد غافل شد. جایی که بتوان در آن غذای‌هایی باکیفیت تجربه کرد و به چشیدن طعم غذاهای محلی پرداخت. یکی از نکاتی که درباره بهترین رستوران های یزد باید به آن توجه کنید این است که تعدادی از رستوران های یزد فقط برای شام سرویس دهی دارند و تا پیش از غروب تعطیل هستند، بنابراین حتما به ساعت کاری رستوران های یزد توجه کنید که با در بسته آنها مواجه نشوید. در ادامه، با مجله لست سکند همراه شوید تا با بهترین رستوران های یزد آشنا شوید و برنامه‌ریزی بهتری را برای وعده‌های غذایی خود داشته باشید.  آنچه در ادامه مطلب خواهید خواند  تالار یزد، رستوران حاجی آشپز رستوران هتل جاده ابریشمرستوران سنتی خوان دوحد یزد رستوران گل سرخ رستوران پناهندهموقعیت دقیق کافه رستوران پناهندهرستوران ایتالیایی دراگون رستوران هتل ملک التجارکافه رستوران فوکاکافه و رستوران ایرانی قدیمی یزد رستوران مارکوپولورستوران مشیر الممالک تالار یزد، رستوران حاجی آشپز «حاجی آشپز» نام دیگر تالار یزد است که به «آقای قهوه‌چی» هم معروف است. تالار یزد از رستوران‌های قدیمی و بسیار معروف شهر یزد محسوب می‌شود و سالن‌های مجزایی هم دارد که این مجموعه را برای برگزاری جشن و مراسم‌ مختلف، بسیار مناسب می‌کند. تقریبا، اکثر غذاهایی که در این رستوران سرو می‌شوند کیفیت مناسبی دارند و خوشمزه هستند، اما پیشنهاد ما این است که باقالی پلو با ماهیچه این رستوران را حتما امتحان کنید که طعم واقعا بی‌نظیری دارد. منوی این رستوران، هم غذاهای ایرانی و هم غذاهای فست فودی را دربرمی‌گیرد. از دیگر ویژگی‌های مثبت رستوران تالار یزد، پرسنل خوش‌برخورد آن هستند که از نکات قابل توجه این رستوران برشمرده می‌شود. در وب‌سایت این رستوران می‌توانید لیست غذاها و قیمت آن‌ها را نیز مشاهده کنید. از آن جایی که هیچ وقت نمی‌توان گفت بهترین چیست، تالار یزد هم نمی‌تواند بهترین رستوران یزد باشد، اما قطعا از رستوران های خوب یزد به حساب می‌آید. آدرس رستوران تالار یزد: بلوار جمهوری، نرسیده به دروازه قرآن تلفن رستوران تالار یزد: 6661 3522 035 ساعات کاری رستوران تالار یزد: همه‌روزه از 08:00 صبح تا 23:00 شب وب‌سایت رستوران تالار یزد: www.talareyazd.com صفحه اینستاگرام رستوران تالار یزد: talar_yazd@  نمایی از یکی از سالن‌های رستوران تالار یزد  تصویری از حجم و نمونه غذای رستوران  بخشی از منو تالار یزد یکی از رستوران های خوب در یزد  موقعیت دقیق رستوران تالار یزد روی نقشه  رستوران هتل جاده ابریشم رستوران جاده ابریشم یزد در قدیمی‌ترین منطقه مسکونی شهر یزد که به عنوان میراث جهانی یونسکو نیز به ثبت رسیده، واقع شده است. قدمت ساختمان هتل به دوره قاجار برمی‌گردد و فضای بسیار دلنشینی دارد که میل کردن غذا را در آن جا بسیار لذت‌بخش‌تر می‌کند، مخصوصا با حوضی که در وسط حیاط قرار گرفته است. پیشنهاد می‌کنیم حتما طعم چلوکباب این رستوران را که از بهترین رستوران های یزد است، بچشید. رستوران هتل جاده ابریشم در فاصله ۱۰۰ متری مسجد جامع یزد قرار گرفته و اگر به پشت بام این هتل بروید، با چشم‌انداز خانه‌های خشتی و برج‌های بادگیر شگفت‌زده خواهید شد. دورتادور حیاط رستوران جاده ابریشم، حجره‌هایی وجود دارد که می‌توان در آن‌ها اقامت داشت و مربوط به بخش هتل می‌شوند. برای استفاده از رستوران این هتل، نیازی نیست که حتما در اتاق‌های آن اقامت داشته باشید و استفاده از آن برای عموم امکان‌پذیر است. آدرس رستوران هتل جاده ابریشم: خیابان مسجد جامع، کوچه‌ی نو تلفن رستوران هتل جاده ابریشم: 03536252730 - 09101567410 صفحه اینستاگرام رستوران هتل جاده ابریشم: silkroad_yazd@  نمایی از فضای رستوران هتل جاده ابریشم  فضای رستوران از زاویه‌ای دیگر  نمونه‌ای از غذاهای رستوران هتل جاده ابریشم، عکس از Garlon Zhang  محل دقیق رستوران هتل جاده ابریشم روی نقشه رستوران سنتی خوان دوحد یزد رستوران سنتی خوان دوحد یزد از رستوران‌ های قدیمی یزد است که فضا و دکوری سنتی و راحت دارد؛ غیر از این مورد، از دیگر نکات مثبت رستوران خوان دوحد این است که می‌توانید از پارکینگ و اینترنت رایگان هم استفاده کنید. این رستوران بخشی از اقامتگاه خوان دوحد است که می‌توانید بدون اینکه در آن اقامت داشته باشید، از رستورانش استفاده کنید. کیفیت غذاهای رستوران خوان دوحد هم بسیار خوب است؛ به اندازه‌ای که بسیاری از مسافران، آن را بهترین رستوران یزد می‌دانند ضمن اینکه غیر از غذاهای ایرانی، غذاهای فست فودی هم دارد. یادتان باشد که حتما آش شولی اینجا را به عنوان پیش غذا امتحان کنید، چون آش مخصوص یزدی‌ها است. از دیگر نکاتی که باید به آن اشاره کرد، نزدیکی هتل از نظر جغرافیایی به بسیاری از جاذبه‌های گردشگری شهر یزد است و همینطور اینکه این رستوران می تواند به عنوان بهترین رستوران یزد با موزیک زنده شناخته شود. آدرس رستوران سنتی خوان دوحد: بلوار عاصی زاده، کوچه سنگریزه تلفن رستوران سنتی خوان دوحد: 03516270338 – 03516270337 - 03516270336 ساعات کاری رستوران سنتی خوان دوحد: همه‌روزه از ساعت 07:00 صبح تا 24:00 شب و جمعه‌ها از 07:00 صبح تا 01:00 بامداد آدرس صفحه اینستاگرام رستوران خوان دوحد: Khanedohad.yazd@  بخشی از رستوران هتل خوان دوحد  نمایی از فضای داخلی رستوران خوان دوحد  نمونه غذای رستوران خوان دوحد، عکس از Arvin-Kazemnajand  نمای بیرونی از خوان دوحد، عکس از Jose Fco Quiros  منو رستوران خوان دوحد از بهترین رستوران ها یزد  محل دقیق رستوران هتل خوان دوحد روی نقشه  رستوران گل سرخ رستوران گل سرخ نیز یکی از بهترین رستوران های یزد است که کیفیت غذایش مناسب است. بر خلاف اینکه ممکن است ظاهر این رستوران خیلی به چشم شما نیاید، اما گفتنی است که طعم غذاهای آن واقعا شما را راضی و حتی به یکی از بهترین رستوران های سنتی یزد تبدل می‌کند. از نکاتی که می‌توان در رابطه با این رستوران عنوان کرد، این است که گل سرخ فضای وسیعی دارد که می‌توانید با در نظر گرفتن آن، مراسم و برخی از مجلس‌های خود را نیز در آن جا برگزار کنید. آدرس رستوران گل سرخ: یزد، شهرک دانش، بلوار فردوسی. تلفن رستوران گل سرخ: 1090 3821 035 ساعات کاری رستوران گل سرخ: همه‌روزه از ساعت 12:00 ظهر تا 16:00 بعد از ظهر و از 19:00 غروب تا 23:30 شب صفحه اینستاگرام رستوران گل سرخ: golesorkh_restaurant@  نمونه‌ای از غذاهای رستوران گل سرخ، عکس از آرشیو لست سکند، سمیه ترکمان  نمایی از داخل رستوران گل سرخ یزد  تنوع غذایی رستوران گل سرخ، عکس از آرشیو لست سکند، سمیه ترکمان  منو رستوران گلسرخ، بهترین رستوران یزد  محل دقیق رستوران گل سرخ روی نقشه  رستوران پناهنده در ادامه جست‌وجو برای بهترین رستوران یزد به رستوران پناهنده که عنوان «کافه عدسی پناهنده» نیز معروف است، می‌رسیم. علت این نام‌گذاری هم انواع و اقسام عدسی‌هایی است که در منوی رستوران قرار گرفته و امکان سفارش آن‌ها برای همه وجود دارد. البته غیر از عدسی، غذاهای دیگری هم برای سفارش هستند و این بستگی به زمانی دارد که شما به آن جا خواهید رفت. پیشنهاد می‌کنیم که اگر به این کافه رستوران رفتید، حتما از عدسی‌های آن امتحان کنید. آدرس شعبه بازار رستوران پناهنده: خیابان خان، میدان قیام، بازار چیت سازی تلفن رستوران پناهنده: 2602 3622 035 ساعات کاری رستوران پناهنده: همه‌روزه از ساعت 06:00 صبح تا 16:00 بعد از ظهر آدرس وب‌سایت رستوران پناهنده: www.cafepanahandeh.ir آدرس صفحه اینستاگرام رستوران پناهنده: cafe-adasi-panahande@  عدسی‌های معروف کافه رستوران پناهنده، عکس از آرشیو لست سکند، Atii  نمای داخل کافه پناهنده، عکس از آرشیو لست سکند، رامین عبدی  تنوع غذایی رستوران پناهنده، عکس از آرشیو لست سکند، رامین عبدی  بخشی از منو کافه رستوران پناهنده با عدسی های مشهور آن  موقعیت دقیق کافه رستوران پناهنده رستوران ایتالیایی دراگون رستوران ایتالیایی دراگون یزد، احتمالا بهترین فست فود یزد است و غذایی خوب و باکیفیت ارائه می‌کند. این رستوران در منطقه صفائیه شهر یزد واقع شده است. طعم پیتزاها و ساندویچ‌های دراگون عالی است، البته باید گفت که این رستوران، تنوع خوبی از غذاهای ایتالیایی در منوی خود دارد. پیشنهاد می‌کنیم حتما به این رستوران سر بزنید و از فضا و غذایی که سرو می‌کند، لذت ببرید. فضای رستوران ساده و در عین حال جذاب است. به تعبیری می‌توان گفت که این رستوران، اولین رستوران ایتالیایی شهر یزد بوده که در سال 1388 افتتاح شده است. اگر به این رستوران رفتید، پیتزاهای آن را بچشید. لازم به ذکر است که دراگون یک کافه رستوران بوده و منوی قابل قبولی نیز برای بخش کافه آن وجود دارد. آدرس رستوران ایتالیایی دراگون: بلوار دانشگاه، خیابان مجد العلما تلفن رستوران ایتالیایی دراگون: 03538272585 ساعات کاری رستوران ایتالیایی دراگون: همه‌روزه از ساعت 12:00 ظهر تا 16:00 بعد از ظهر و از ساعت 19:00 غروب تا ساعت 24:00 شب آدرس صفحه اینستاگرام رستوران ایتالیایی دراگون: dragon_italian_restaurant@  برخی از غذاهای رستوران ایتالیایی دراگون، عکس از Vahid Bahadorzadeh  تصویری از فضای داخلی رستوران دراگون  منو رستوران دراگون، بهترین فست فود یزد  محل دقیق رستوران دراگون روی نقشه   رستوران هتل ملک التجار هتل چهار ستاره سنتی ملک التجار یزد در خانه‌ای تاریخی با همین نام تاسیس شده است، نه فقط بهترین رستوران یزد، بلکه احتمالا معروف ترین هم باشد. این خانه متعلق به فردی به نام حاج علی عسکر شیرازی از تجار با سابقه یزدی بوده و این هتل، اولین هتل خشتی در جهان است که از سال ۱۳۷۶ فعالیت خود را آغاز کرده است. بنای هتل و رستوران، جنب بازار و میدان خان قرار گرفته و برای رسیدن به آن، بایستی از میدان خان و بازار پنجه علی عبور کرد، ورودی آن هم درون کوچه‌ای باریک و طویل با دیوار‌هایی بلند است. حیاط مرکزی و زیرزمین این هتل به عنوان رستوران سنتی هتل ملک‌التجار، با ارائه انواع غذاهای ایرانی و غیرایرانی و وجود قهوه‌خانه، آمادگی کامل برای برگزاری مراسم مختلف را دارد. در اطراف حیاط، اتاق‌های هتل قرار گرفته‌اند که می‌توان در آن‌ها اقامت داشت. نکته شایان ذکر این است که نیاز نیست حتما در هتل اقامت داشته باشید تا امکان استفاده از رستوران برای شما مهیا شود، بلکه می‌توانید بدون اقامت در هتل، از رستوران استفاده کنید. آدرس رستوران ملک التجار: خیابان قیام، بازارچه‌ی پنجه علی تلفن رستوران ملک التجار: 03536303030 وب‌سایت هتل رستوران ملک التجار: www.mehrchainhotels.com  نمایی از فضای داخلی رستوران ملک‌التجار  نمونه‌ای از غذاهای رستوران ملک التجار یزد، عکس از آرشیو لست سکند، ساره سلطانپور  زاویه‌ای دیگر از فضای داخلی هتل رستوران ملک‌التجار  محل دقیق هتل رستوران ملک التجار روی نقشه کافه رستوران فوکا کافه و رستوران سنتی فوکا در یزد، دو منوی فارسی و انگلیسی دارد که انواع غذاهای ایرانی و فرنگی، نوشیدنی‌های گرم و سرد، کیک و دسرهای خوشمزه را شامل می‌شود؛ این کافه و رستوران توانسته با خلق طعم‌های بی‌نظیر و دکوراسیونی خاص و شیک، تجربه‌ای عالی و به‌یادماندنی برای همه مشتریان خود رقم بزند. ویژگی متمایز کننده این کافه رستوران، طراحی بسیار جذاب و گیرای فضای آن است که صرف وعده‌های غذایی را در آن بسیار جذاب‌تر می‌کند. گفتنی است که پشت بام این کافه رستوران، دید خوبی را از شهر به همه می‌دهد. آدرس کافه رستوران فوکا: خیابان مسجد جامع، نرسیده به مسجد جامع تلفن کافه رستوران فوکا: 8520 3620 035 ساعات کاری کافه رستوران فوکا: شنبه تا چهارشنبه از ساعت 16:00 تا 23:00 شب، پنج‌شنبه‌ها و جمعه‌ها از ساعت 12:00 ظهر تا 23:00 شب صفحه اینستاگرام کافه رستوران فوکا: fooka-cafe@  نمایی از پشت بام کافه رستوران فوکا  بخشی از کافه رستوران فوکا  نمونه‌ای از غذاهای کافه رستوران فوکا  منو فوکا از رستوران های خوب یزد  محل دقیق کافه رستوران فوکا روی نقشه کافه و رستوران ایرانی قدیمی یزد کافه رستوران ایرانی قدیمی در یزد و در قلب بافت تاریخی آن واقع شده و از کافه‌های سنتی و خوب این شهر به شمار می‌آید که همه روزه همراه با پرسنل مجرب و خوش برخوردش، آمادگی پذیرایی و انجام سفارشات میهمانان را دارد. این کافه به عنوان یکی از بهترین رستوران های سنتی یزد به خوبی بازسازی شده و درون آن از المان‌های مختلف و سنتی یزد استفاده کرده‌اند تا حس و حال قدیمی آن را حفظ کرده و آن را به مخاطبین خود هم منتقل کنند. در این کافه رستوران، در صورت تمایل، قلیان هم ارائه می‌شود. آدرس کافه و رستوران ایرانی قدیمی: خیابان مسجد جامع، انتهای بازارچه‌ی صرافها تلفن کافه و رستوران ایرانی قدیمی: 5084 3620 035 - 09215773481  بخش‌های مختلف کافه رستوران برای پذیرایی از میهمانانش  تزیینات و استفاده از المان‌های مختلف و سنتی  بخش‌های مختلف کافه از زوایای مختلف  محل دقیق کافه ایرانی قدیمی روی نقشه  رستوران مارکوپولو رستوران مارکوپولوی یزد، متعلق به «هتل شرق» است و منظره‌ای دارد که نظیر آن را در کمتر جایی از یزد پیدا می‌کنید. به همین دلیل، این رستوران در لیست بهترین رستوران یزد جا گرفته، این رستوران در بالای پشت بام یک خانه قدیمی قرار گرفته و از آن جا می‌توانید منظره زیبایی را از شهر داشته باشید. مسافران و گردشگران، معمولا کباب و نان تازه‌ این رستوران را در اولویت انتخاب خود قرار می‌دهند، چراکه از بهترین غذاهای این رستوران است. علاوه بر آن، سوپ عدس یزدی گزینه بی‌نظیری برای انتخاب یک غذای یزدی است؛ منتها باید توجه داشته باشید که این غذا فقط در روزهای خاصی طبخ می‌شود. در میان غذاهای ایرانی و سنتی این رستوران، چند غذای فرنگی نیز وجود دارد. آدرس رستوران مارکوپولو: خیابان مسجد جامع تلفن رستوران مارکوپولو: 7783 3626 035 ساعات کاری رستوران مارکوپولو: همه‌روزه از ساعت 19:00 غروب تا 24:00 شب آدرس صفحه اینستاگرام رستوران مارکوپولو: marcopolorestaurant@  نمایی از فضای پشت بام رستوران مارکوپولو، عکس از آرشیو لست سکند، پرستو عطرسایی  نمایی از غذای رستوران و منظره‌هایی از شهر یزد، عکس از آرشیو لست سکند، پرستو عطرسایی  بخش‌هایی از رستوران مارکوپولو، عکس از آرشیو لست سکند، پرستو عطرسایی  منو رستوران مارکوپولو از بهترین رستوران های یزد  محل دقیق رستوران مارکوپولو روی نقشه رستوران مشیر الممالک هتل باغ و رستوران مشیرالممالک یزد، اولین هتل باغ ایرانی با معماری و تجهیزات سنتی و یکی از نامی‌ترین هتل های یزد است که رستورانی زیبا با غذاهای لذیذ و متنوع در محیطی آرام و دلنشین دارد. این هتل رستوران، یکی از بناهای مربوط به دوران قاجار است که در سال 1379 هم یک‌بار بازسازی شده، همچنین باید گفت که هتل رستوران مشیرالممالک نه تنها به عنوان یک رستوران خوب در یزد، بلکه به عنوان یک اثر تاریخی در فهرست آثار ملی هم ثبت شده و قرار دارد. هتل باغ مشیرالممالک در اطراف یزد و نزدیک به ورودی شهر قرار گرفته و چند رستوران را در خود جای داده است که با عنوان رستوران مشیرالممالک شناخته می‌شوند. این رستوران‌ها منوهای مختلفی دارند که شامل غذاهای دریایی، ایرانی و فرنگی می‌شوند. رستوران مشیرالممالک فضای بزرگی دارد و پیشنهاد می‌کنیم که طعم کباب کوبیده آن را بچشید، گفتنی است که در برخی از ساعات موسیقی زنده هم در مشیرالممالک پخش می‌شود. آدرس رستوران مشیرالممالک: خیابان انقلاب، بلوار مشیرالممالک تلفن رستوران مشیرالممالک: 9763 3523 035 آدرس صفحه اینستاگرام رستوران مشیرالممالک: @moshir_al_mamalekgardenhotel  نمایی از هتل باغ مشیرالممالک  نمایی از رستوران مشیر الممالک  نحوه سرو غذا در بخشی از رستوران مشیرالممالک  منوی مشیرالممالک به عنوان یکی از بهترین رستوران های سنتی یزد   محل دقیق رستوران مشیرالممالک روی نقشه رستوران هتل داد یزد  این هتل که در بافت سنتی یزد قرار دارد، صاحب دو رستوران و دو کافی شاپ است که در آن‌ها، هم غذاهای سنتی ایرانی و هم غذاهای فرنگی سرو می‌شوند. اگر دوست دارید تجربه‌ای لوکس در یکی از رستوران های خوب یزد داشته باشید، رستوران بام هتل داد و حتی رستوران آینه آن که غذاهای سنتی یزد را هم در منوی خود جای داده، انتخاب خوبی است. پیشنهاد ما به شما این است که بعد از قدم زدن بافت و بناهای تاریخی آن حتما به سراغ این رستوران بروید. البته این نکته را هم در نظر بگیرید که قیمت غذاهای این رستوران از حد متوسط قیمت غذاهای یزد، گران‌تر است. آدرس رستوران هتل داد: یزد، میدان شهید بهشتی، خیابان دهم فروردین، پلاک ۲۱۴ تلفن رستوران هتل داد: ۳۶۲۲۹۴۰۰-۸ ۰۳۵ ساعات کاری رستوران هتل داد: همه‌روزه از ساعت 19 تا ۲۳ شب  بام هتل داد از رستوران های خوب یزد  بخشی از منو هتل داد یزد  موقعیت دقیق هتل داد یزد  سخن آخر در این مطلب، سعی کردیم برخی از بهترین رستوران های یزد معرفی شوند تا در سفرتان به یزد، بتوانید تصمیم‌گیری راحت‌تری را داشته و به خوبی از میان گزینه‌های مختلف، بهترین آن‌ها را برای خود گلچین کنید. پیشنهاد می‌کنیم که شما هم نظرات و تجربیات خود را از رستوران های یزد با ما به اشتراک بگذارید. همچنین می‌توانید با خواندن سفرنامه های یزد، نکات مهمی را به دست بیاورید. شاید تعداد رستوران خوب در یزد خیلی زیاد و فراوان نباشد، اما همچنان می‌توان از میان رستوران های مختلف شهر، بهترین رستوران های یزد را انتخاب کرد.   تألیف: تیم نویسندگان لست سکند
https://lastsecond.ir/blog/10152-best-iranian-restaurants-in-istanbul,بهترین رستوران های ایرانی در استانبول را بشناسید + امتیاز رستوران استانبول و به طور کلی ترکیه از نظر شکم‌گردی به عنوان یکی از جذاب‌ترین مقاصد گردشگری شناخته می‌شود. این موضوع برای وگن و گیاه‌خواران شاید کمی کمرنگ‌تر باشد اما امکان ندارد در ترکیه باشید و به سراغ کباب‌های معروف آن نروید. بنابراین چه گردشگران ایرانی و چه مقیمان ایرانی استانبول و ترکیه به دلیل ذائقه غذایی نزدیک، مشکلی بابت خورد و خوراک نخواهند داشت، ولی اگر به هر دلیل به دنبال یک رستوران ایرانی در استانبول بودید، در این مطلب لست سکند همراه ما باشید تا بهترین رستوران های ایرانی را همراه با آدرس رستوران ایرانی در استانبول و سایر اطلاعات مرتبط با آن به شما معرفی کنیم. اولین نکته‌ای که باید بدانید این است که لازم نیست نگران موقعیت و آدرس رستوران های ایرانی در استانبول داشته باشید، زیرا رستوران های ایرانی استانبول در مناطق مختلفی از شهر پیدا می‌شوند که اگر استانبول کارت داشته باشید به راحتی میتوانید از وسایل نقلیه عمومی استانبول استفاده کنید و خودتان را به آن‌ها برسانید، فرقی هم نمیکند با تور استانبول سفر کرده باشید یا خودتان به روش‌های دیگر در ادامه با برخی از بهترین‌هایشان آشنا خواهید شد.   آنچه در ادامه مطلب خواهید خواند  1. رستوران ایرانی ریحون (Reyhun Iranian Restaurant)2. رستوران آسمان (Asuman)3. رستوران ایرانی سودی (Sudi Iranian Restaurant)4. رستوران سنتی ایرانی زلفا (Zolfa Iranian & Vegan Restaurant)5. کافه لاله زار (Cafe Lalezaar)6. رستوران ایرانی شهرزاد (Shahrzad Restaurant)7. رستوران آریا (Ariya Restaurant)8. مطبخ طهرون (Tehroon Restaurant)9. رستوران نایب استانبول (Nayeb Restoran)10. رستوران ایرانی دامو (Damo Restaurant) 1. رستوران ایرانی ریحون (Reyhun Iranian Restaurant)  در اولین معرفی، شما را با یکی از بهترین رستوران‌ ایرانی در استانبول به نام ریحون آشنا می‌کنیم. رستوران ایرانی ریحون واقع در محله بی‌اوغلو در سال 1393 تاسیس شد و تا به امروز به عنوان یکی از رستوران‌های پرطرفدار ایرانی در استانبول شناخته می‌شود. از ویژگی‌های رستوران ریحون می‌توان به سالن بزرگ روباز و سرپوشیده و کیفیت بالای غذاها اشاره کرد که در عین حال قیمت قیمت قابل قبولی دارند. برای مثال یک پرس جلو خورش قرمه سبزی 120 لیر هزینه دارد یا قیمت یک پرس چلوکباب نگینی 150 لیر است. البته برای مشاهد قیمت کامل منوی رستوران ریحون، توجه شما را به منوی زیر جلب می‌کنیم. پیشنهاد می‌کنیم اگر با تورهای طولانی‌تر مثل تور استانبول 5 شب سفر کردید، یک وعده غذایتان را در این رستوران تجربه کنید. منطقه رستوران ریحون: بی‌اوغلو امتیاز رستوران ریحون در گوگل: 4.4 از 5 صفحه اینستاگرام رستوران ریحون: reyhunrestaurant شماره تماس رستوران ریحون: 2451500-212-90+ سطح قیمت رستوران ریحون: اقتصادی قیمت تورهای 5 شب استانبول   موقعیت رستوران ایرانی ریحون  رستوران ریحون یکی از بهترین رستوران های ایرانی در استانبول  رستوران ریحون، رستورانی ایرانی در استانبول  منو رستوران ایرانی ریحون 2. رستوران آسمان (Asuman) رستوران آسمان با بیش از 10 سال سابقه از قدیمی‌ترین رستوران‌های ایرانی در استانبول است که در منوی آن می‌توان غذای اصلی، پیش غذا و سالادهای محبوب ایرانی را با قیمتی مناسب پیدا کرد. در رستوران آسمان مانند سایر رستوران‌‌های این فهرست، غذاها به صورت حلال تهیه می‌شود و کیفیت غذاها با توجه به هزینه آن بسیار مطلوب هستند. به طور کلی به غیر از فضا و دکوراسیون، رستوران آسمان، از جنبه‌های دیگر هم شما را کاملا راضی نگه‌ می‌دارد.  منطقه رستوران آسمان: فاتح ساعت کاری رستوران آسمان: 12:00 تا 20:00 امتیاز رستوران آسمان در گوگل: 4.3 از 5 صفحه اینستاگرام رستوران آسمان: asumanrestorant شماره تماس رستوران آسمان: 5112737-212-90+ سطح قیمت رستوران آسمان: اقتصادی  موقعیت رستوران آسمان  آسمان، رستوران ایرانی استانبول   غذای رستوران آسمان در استانبول  قسمتی از منو رستوران آسمان 3. رستوران ایرانی سودی (Sudi Iranian Restaurant) تعداد رستوران ایرانی در استانبول کم نیست، اما اگر قرار باشد با در نظر گرفتن، مشتری مداری و سرویس، کیفیت غذا و هزینه تنها چند رستوران به شما معرفی کنیم، یکی از آن‌ها رستوران ایرانی سودی در منطقه آتاشهیر است. رستوران سودی در سال 2019 تاسیس شده است و از نکات قابل توجه آن، غذاهای متنوع منوی آن است که طیف قابل قبولی از پیش‌ غذا، غذا و دسرهای ایرانی را در برمی‌گیرد. البته توجه داشته باشید که در کنار دکوراسیون و کیفیت خوب، فضای رستوران سودی کمی کوچک است، بنابراین سعی کنید غذای خود را کمی زودتر رزرو کنید تا درگیر شلوغی رستوران نشوید یا اینکه غذای بیرون‌بر سفارش دهید. منطقه رستوران سودی: آتاشهیر امتیاز رستوران سودی در گوگل: 4.5 از 5 صفحه اینستاگرام رستوران سودی: sudirestoran شماره تماس رستوران سودی: 266036-216-90+ ساعت کاری رستوران سودی: 11:15 تا 22:00 سطح قیمت رستوران سودی: نسبتاً گران  موقعیت دقیق رستوران سوفی در نقشه استانبول   رستوران ایرانی سودی از بهترین رستوران های ایرانی در استانبول  غذای رستوران سودی از رستوران های ایرانی استانبول  بخشی از منوی رستوران سودی 4. رستوران سنتی ایرانی زلفا (Zolfa Iranian & Vegan Restaurant) از دیگر رستوران های ایرانی استانبول که در تهیه غذاهای ایرانی شهرت دارد، رستوران زلفا در منطقه ساری‌یر است. کیفیت رستوران زلفا مانند سایر بهترین رستوران های ایرانی در استانبول از استاندارهای بالایی پیروی می‌کند و هزینه آن نیز نسبت به خدمات و کیفیتش کاملا مقرون به صرفه است. در رستوران زلفا ضمن تهیه انواع خورش، کباب و بهترین غذاهای ایرانی، غذای وگن ایرانی (مخصوصا گیاه‌خواران) هم طبخ می‌شود و منوی مخصوصی دارد. به طور کلی، رستوران زلفا از بهترین رستوران های ایرانی در استانبول است که غالب نظرات مشتریان (طبق بررسی نظرات Google review) مثبت بوده و بازخوردهای خوبی از آن به ثبت رسیده است.  منطقه رستوران زلفا: ساری‌یر، ماسلاک امتیاز رستوران زلفا در گوگل: 4.5 از 5 صفحه اینستاگرام رستوران سنتی زلفا: zolfafood شماره تماس رستوران سنتی زلفا: 3463846-212-90+ ساعت کاری رستوران سنتی رلفا: درحال حاضر این رستوران تعطیل است سطح قیمت رستوران سنتی زلفا: اقتصادی  موقعیت دقیق رستوران ایرانی زلفا در نقشه استانبول   رستوران ایرانی زلفا در استانبول  غذاهای رستوران زلفا استانبول  قسمتی از منو رستوران زلفا 5. کافه لاله زار (Cafe Lalezaar) کافه لاله زار با وجود ماهیت متفاوتش این ویژگی را دارد که در لیست بهترین رستوران های ایرانی استانبول قرار بگیرد. در کافه لاله زار در عوض اینکه بیشتر چلو خورش یا چلو کباب‌ سرو شود، غذا و خوراکی‌هایی چون دل، جگر، کتلت، ساندویچ مغز و زبان، کوکو سبزی، انواع برگر و ساندویچ‌های ژامبون تهیه می‌شود. در کافه لاله زار، ایرانیان مسافر یا مقیم استانبول فرصت خوبی برای دورهمی و تماشای رویدادهایی چون فوتبال، کشتی و والیبال دارند. در مناسبت‌های مختلفی هم مانند چهار شنبه سوری، اعیاد و... مراسم‌های زنده مختلفی در محیط این رستوران برگزار می‌شود. از آن‌جایی که بسیاری از غذاهای معروف و اصیل ایرانی در این مکان سرو نمی‌شود، نمی‌توانیم آن را بهترین رستوران ایرانی در استانبول بدانیم. منطقه کافه لاله زار: ساری‌یر، ماسلاک امتیاز کافه لاله زار در گوگل: 4.1 از 5 صفحه اینستاگرام کافه لاله زار: cafelalezaar شماره تماس کافه لاله زار: 559111-212-90+ ساعت کاری کافه لاله زار: 11:00 تا 00:00 سطح قیمت کافه لاله زار: اقتصادی  موقعیت کافه لاله زار استانبول در نقشه  کافه لاله زار از رستوران های ایرانی استانبول  کافه لاله زار در استانبول   نوشیدنی های کافه لاله زار استانبول  قسمتی از منو کافه لاله زار 6. رستوران ایرانی شهرزاد (Shahrzad Restaurant) پیدا کردن یک رستوران ایرانی خوب در حوالی ساحل اوتاکوی آن هم میان رستوران‌های محلی، کار آسانی نیست. اما نگران نباشید، چرا که رستوران شهرزاد با منویی متنوع از انواع خورش و کباب و غذاهای ایرانی، آماده پذیرایی از شما است. محیط دلچسب و منوی سلف سرویس در روز‌های شنبه و یکشنبه از ویژگی‌های رستوران شهرزاد محسوب می‌شود. توجه داشته باشد که چندین رستوران ایرانی و ترکی با نام شهرزاد در استانبول فعالیت می‌کنند. بنابراین به موقعیت و ایرانی بودن رستوران خود توجه ویژه‌ای داشته باشید.  منطقه رستوران شهرزاد: بشیکتاش امتیاز رستوران شهرزاد در گوگل: 4.0 از 5 صفحه اینستاگرام رستوران شهرزاد: shahrzadortakoy شماره تماس رستوران شهرزاد: 2619291-212-90+ ساعت کاری رستوران ایرانی شهرزاد: دوشنبه تا جمعه 11:00 تا 23:00 و بقیه روزهای هفته 11:0 تا 00:00 سطح قیمت رستوران شهرزاد: اقتصادی   موقعیت دقیق رستوران ایرانی شهرزاد در نقشه استانبول  رستوران شهرزاد از بهترین رستوران‌های ایرانی استانبول  رستوران ایرانی شهرزاد در اورتاکوی  بخشی از منو رستوران شهرزاد 7. رستوران آریا (Ariya Restaurant) اگر علاوه بر طعم و کیفیت غذا برای محیط آن هم امتیاز بالایی در نظر می‌گیرید، رستوران آریا می‌تواند انتخاب درستی برای شما باشد، زیرا رستوران آریا نسبت به لیست بهترین رستوران های ایرانی استانبول که در این مطلب گردآوری شده‌ است، فضای جذاب‌تری دارد. همچنین تنوع منو و کیفیت غذاهای آن کاملا رضایت‌بخش است. با این وجود غذاهای این رستوران قیمت مناسبی دارند و به طور کلی با توجه به امتیازی که دارد، آریا تقریبا بهترین رستوران ایرانی در استانبول محسوب می‌شود. منطقه رستوران آریا: ساری‌یر، وادی امتیاز رستوران آریا در گوگل: 4.7 از 5 اینستاگرام رستوران آریا: ariyarestoran شماره تماس رستوران آریا: 2628080-212-90+ ساعت کاری رستوران آریا: 11:00 تا 23:50 سطح قیمت رستوران آریا: اقتصادی  موقعیت دقیق رستوران آریا در استانبول   آریا یکی از بهترین رستوران های ایرانی استانبول   رستوران آریا در استانبول  بخشی از منو رستوران آریا 8. مطبخ طهرون (Tehroon Restaurant) در آخرین مورد از لیست بهترین رستوران های ایرانی استانبول، شما را با رستوران یا مطبخ طهرون آشنا می‌کنیم. این رستوران یکی از متنوع‌ترین منوها را بین دیگر رستوران های ایرانی در استانبول دارد و انواع نوشیدنی‌ها، پیش‌ غذاها، وعده‌های اصلی و سایر خوارک‌های ایرانی در آن یافت می‌شود. از نظر قیمتی هم بد نیست بدانید در این رستوران، صرف یک وعده چلوکباب کوبیده حدود 65 لیتر هزینه دارد. مطبخ طهرون و کافه لاله زار کنار یکدیگر قرار گرفته‌اند و هر کدام از این دو رستوران ایرانی در استانبول با سلایقتان سازگارتر بود را می‌توانید انتخاب کنید.  منطقه مطبخ طهرون: ساری یر، ماسلاک امتیاز مطبخ طهرون در گوگل: 3.9 از 5 اینستاگرام مطبخ طهرون: restaurant شماره تماس مطبخ طهرون: 5545050 (850) 90+ ساعت کاری رستوران مطبخ طهرون: 12:00 تا 23:00 سطح قیمت رستوران مطبخ طهرون: متوسط    موقعیت دقیق رستوران ایرانی مطبخ تهرون در نقشه استانبول  نمایی از کافه لاله زار و مطبخ طهرون کنار هم  مطبخ طهرون، رستوران ایرانی در استانبول  رستوران ایرانی مطبخ طهرون  بخشی از منو رستوران مطبخ طهرون 9. رستوران نایب استانبول (Nayeb Restoran) شاید خیلی از گردشگران، قدیمی بودن یک رستوران را یک عامل مهم در انتخابشان بدانند، اما در مورد رستوران نایب ترکیه باید بیشتر دقت کنید. از تأسیس این رستوران خیلی نمی‌گذرد اما در این دو سالی که نایب شروع به کار کرده، توانسته محبوب شود. این رستوران، شعبه دیگری در استانبول ندارد و به عقیده مشتریان دائمی‌اش در زمینه پخت کباب، بهترین رستوران ایرانی استانبول است. سرآشپز این رستوران مهارت ویژه‌ای در استفاده از زعفران دارد. مدیریت رستوران نایب نیز به منظور حفظ هرچه بیشتر اصالت غذای ایرانی، هر هفته مقادیر زیادی از مواد غذایی نایب را از ایران می‌آورد. منطقه رستوران نایب استانبول: فاتح امتیاز رستوران نایب در گوگل: 4.2 از 5 شماره تماس رستوران نایب: 902125876846+ آدرس اینستاگرام رستوران نایب: nayebrestaurant ساعت کاری رستوران نایب: 10:00 تا 22:00 سطح قیمت رستوران نایب: نسبتاً گران موقعیت دقیق رستوران نایب در استانبول  رستوران ایرانی نایب  غذای رستوران نایب 10. رستوران ایرانی دامو (Damo Restaurant) اگر دغدغه شما آدرس رستوران ایرانی در استانبول است باید بدانید که اولین و مهم‌ترین نکته در مورد رستوران دامو موقعیت عالی آن است. اگر هتل شما نزدیک میدان تکسیم باشد به راحتی می‌توانید به این رستوران دسترسی داشته باشید. فضای رستوران کوچک و رفتار کارکنان آن کاملاً گرم و صمیمی است اما برخلاف فضای کوچک این رستوران، منوی متنوعی دارد. بسیاری از گردشگران اروپایی و سایر نقاط جهان، ترجیح می‌دهند که علاوه بر امتحان کردن غذای ایرانی در مورد آن اطلاعات نیز کسب کنند، آشپزها و سایر کارکنان این رستوران غذاهای ایرانی را به زبان انگلیسی به توریست‌های کشورهای مختلف ترکیه معرفی می‌کنند و در موردشان توضیح می‌دهند. خوب است بدانید زمانی که منتظر سرو غذا هستید در این رستوران با چای رایگان از شما پذیرایی می‌شود. تمام این ویژگی‌ها باعث شده است که رستوران ایرانی دامو در لیست بهترین رستوران های ایرانی استانبول خوش بدرخشد. ویژگی دیگر این رستوران، نزدیک بودنش به جاذبه‌های استانبول است. منطقه رستوران دامو: بی اغلو امتیاز رستوران ایرانی دامو در گوگل: 4.8 شماره تماس رستوران دامو: 905523553091+ آدرس اینستاگرام رستوران دامو: damo_restaurant_istanbul ساعت کاری رستوران ایرانی دامو: 11:00 تا 23:30 سطح قیمت رستوران ایرانی دامو: اقتصادی لیست بهترین جاهای دیدنی استانبول موقعیت دقیق رستوران ایرانی دامو در استانبول  فضای داخل رستوران دامو استانبول  غذای رستوران دامو  بخشی از منو رستوران دامو کلام آخر همانطور که ملاحظه کردید در این مطلب به معرفی برخی از بهترین رستوران‌ های ایرانی استانبول پرداختیم و آدرس این 8 رستوران ایرانی در استانبول را به طور کلی مشخص کردیم. اگر در استانبول به دنبال غذاهای سنتی ایرانی بودید، نگاهی به این لیست بیندازید. چنانچه شما هم تجربه غذا خوردن در رستوران‌ های ایرانی استانبول را داشته‌‌اید، می‌توانید نظر خود را با دیگران در کامنت‌ها به اشتراک بگذارید. بهتر است پیش از انتخاب رستوران با محله های استانبول هم آشنا باشید که بتوانید با توجه به موقعیت محل اقامتتان رستوران ها را انتخاب کنید. البته پیش از انتخاب رستوران مهم است با قیمت غذا در ترکیه آشنا باشید که بدانید با توجه به آن رستوران گران را انتخاب می‌کنید یا ارزان؟ آیا رستوران ایرانی با کیفیت دیگری در استانبول می‌شناسید؟ در آخر اگر قصد سفر به استانبول را دارید و می‌خواهید پیش از سفر تمام اطلاعات لازم را کسب کرده باشید پیشنهاد می‌کنیم مطلب راهنمای سفر به استانبول را مطالعه کنید. در این مطلب به اطلاعاتی چون بهترین زمان سفر به استانبول، راهنمای سفر و تردد در استانبول و سایر موارد مرتبط اینچنینی پرداخته‌ایم.    تألیف: تیم نویسندگان لست‌سکند
https://lastsecond.ir/blog/10236-entertainments-in-georgia,"با این لیست در گرجستان حسابی تفریح کنید!طبیعت، بافت شهری و فرهنگی گرجستان در مقایسه با بسیاری از کشورهای توریستی، بسیار خاص است. تفریحات گرجستان و طبیعت این کشور، می‌توانند دو عامل محرک و انگیزه‌بخش برای سفر به آن باشند و هر ساله تعداد چشمگیری از گردشگران به این کشور و شهرهای توریستی آن می‌روند. این مطلب از لست سکند درباره بهترین تفریحات گرجستان نوشته شده و در آن سعی کردیم محبوبترین تفریحات گرجستان را بررسی کنیم تا سفر خود را با یک پیش‌زمینه عالی از تفریحات این کشور آغاز کنید. این کشور به‌دلیل موقعیت جغرافیایی مناسبش، مناظر طبیعی جذابی دارد، امّا با این حال، بهترین تفریحات گرجستان شامل شهربازی و پارک‌های آبی هم می‌شود که چند مورد از آن‌ها را در ادامه معرفی می‌کنیم. به دلیل سلیقه متفاوتی که ثبت‌نام کنندگان تور گرجستان دارند، لیست تفریحات گرجستان را از موارد متنوع پر کردیم تا تجربیات شما تکراری نشود و تفریحات تفلیس و باتومی را در عناوین جداگانه شرح خواهیم داد.  آنچه در ادامه مطلب خواهید خواند  تفریحات گرجستان در تفلیسپارک آبی جینو پارادایس (Gino Paradise Aquapark)حمام آب گرم گولو (Gulo Thermal Spa)مجموعه لبوسکی (Lebowski Bowl Club)شهربازی متاتسمیندا (Mtatsminda Park)پارک آسترا (Astra Park)فروشگاه اسلحه گلوبال آرمز (Global Arms)محدوده تیراندازی بتل گراند (Battleground) پارک رایک (Rike Park)باغ وحش تفلیس (Tbilisi Zoo)زیپ لاین باغ گیاه‌شناسی ملی گرجستان (Botanical Zipline)زیپ‌لاین دریاچه لاکپشت (Zipline on Turtle Lake) موقعیت دریاچه لاکپشت تفلیستله‌کابین تفلیس (Aerial Cable Car)بالن سواری تفلیس (Sky Balloon Riding)پاراگلایدر تفلیس (Paragliding Tbilisi)خانه اپرای پالیاشویلی (Paliashvili Opera House)پارک ویک تفلیس (Vake Park)تفریحات گرجستان در باتومیدریاچه نوریگلی (Nurigeli Lake)دلفیناریوم باتومی (Dolphinarium)تله‌کابین آرگو (Argo Cable Car)تفریحات گرجستان در دیگر شهرهاصومعه واردزیا (Vardzia)موتور پارک بین‌المللی روستاوی (Rustavi International Motor Park)پیست اسکی باکوریانی (Bakuriani Ski Resort)شهر سایناگی (Signagi) تفریحات گرجستان در تفلیس همانطور که انتظار می‌رود، بیشتر سفرها از پایتخت گرجستان، شهر تفلیس آغاز می‌شود و این شهر از نظر تنوع تفریحات شهری یک سروگردن از سایر شهرهای گرجستان بالاتر است در ادامه این تفریحات را با جزئیات شرح می‌دهیم تا با نگاه وسیع‌تری، تفریحاتی که دوست دارید در تور تفلیس تجربه کنید را انتخاب و برایش برنامه‌ریزی کنید. قیمت جدید تورهای تفلیس پارک آبی جینو پارادایس (Gino Paradise Aquapark) پارک آبی جینو پارادایس، یکی از بزرگ‌ترین پارک‌های آبی گرجستان به حساب می‌آید و می‌توان گفت که از اولین‌ها هم است. پارک آبی جینو پارادایس چند بخش مختلف دارد که هر کدام از این بخش‌ها هم قسمت‌های متفاوتی دارند که روی‌هم‌رفته 500 تفریح آبی هیجان انگیز و آرام‌بخش را تشکیل می‌دهند. این پارک آبی، فضایی مناسب برای کودکان، فضای بازی، پارک، جکوزی، سونا، کافه رستوران و غیره دارد که می‌توانید از هر کدام که دوست داشتید، استفاده و ساعات خوشی را سپری کنید. به این مجموعه، سالن بدنسازی و اسپا هم اضافه کنید. حال که به تفریح آبی اشاره کردیم، بهتر است به حمام گوگردی گرجستان هم به عنوان یکی از تفریحات این کشور اشاره کنیم. ساعات کاری پارک آبی جینو پارادایس: هر روز از ساعت 10:00 تا 20:30 قیمت ورود به پارک آبی جینو پارادایس: 40 لاری بابت ورود هر بزرگسال آدرس پارک آبی جینو پارادایس: تفلیس، خیابان بشنوا (Beshnova St)  موقعیت پارک آبی جینو پارادایس در تفلیس  پارک آبی جینو پارادایس  حمام آب گرم گولو (Gulo Thermal Spa) در گذشته، تعداد حمام‌های گوگردی گرجستان بسیار بیشتر از الان بوده است. به نوعی می‌توان گفت که این نوع از حمام‌ها نشان‌دهنده بخشی از فرهنگ و سنت مردم گرجی است. در حال حاضر تعداد کمتری از آن‌ها باقی مانده. برخی از افراد معتقدند که این نوع از حمام‌ها، یعنی حمام‌های گوگردی، برای برخی از امراض مانند درد مفاصل، آرتروز و غیره مناسب است. به دلیل اینکه ساعت کاری حمام آب گرم گولو بسیاری از ساعات شب را دربرمی‌گیرد، یکی از بهترین تفریحات شبانه گرجستان محسوب می‌شود. ساعت کاری حمام گرم گولو: از ساعت 7:00 صبح تا ساعت 3:00 صبح قیمت ورود به حمام آب گرم گولو: حمام عمومی ساعتی 8 لاری و اتاق‌های خصوصی هر نیم ساعت 40 لاری آدرس حمام آب گرم گولو: تفلیس، خیابان لوسب گریشاشویلی (Loseb Grishashvili St)  موقعیت حمام آب گرم گولو در نقشه تفلیس  حمام آب گرم گولو مجموعه لبوسکی (Lebowski Bowl Club) با رفتن به این مجموعه می‌توانید با یک تیر چند نشان بزنید و از اوقاتتان به بهترین شکل استفاده کنید. بازی‌های مختلفی که می‌توانید آن‌ها را در سالن انجام دهید، مانند بولینگ و بیلیارد و بازی‌های دیگر در لبوسکی قرار دارد و می‌توانید از آن‌ها بهره‌مند شوید. گفتنی است که لبوسکی در نزدیکی مرکز خرید ایست پوینت قرار گرفته است، پس می‌توانید هم خرید داشته باشید و هم کمی تفریح کنید. نکته دیگر اینکه، نزدیک پارک «Focus Mokus» هست که بیشتر برای کودکان مناسب است و شامل تفریحات مختلفی می‌شود. به این ترتیب، می‌توان برای همه سلیقه‌ها تفریحات مناسب و مختص به سن‌شان پیدا کرد. اگر طرفدار تفریحات شبانه گرجستان باشید باید بدانید که این مجموعه تا نیمه شب باز است. ساعات کاری مجموعه لبوسکی: همه‌روزه از ساعت 11:00 صبح تا 24:00 شب قیمت ورود به مجموعه لبوسکی: بسته به نوع بازی و روز هفته از 2 تا 30 لاری آدرس مجموعه لبوسکی: تفلیس، خیابان الکساندر توالچرلیدز (AleKsandre Tvalchrelidze St)  بولینگ در مجموعه لبوسکی شهربازی متاتسمیندا (Mtatsminda Park) شهربازی متاتسمیندا هم یکی از شهربازی‌های برجسته گرجستان و تفلیس محسوب می‌شود و در دامنه کوه و ارتفاع 770 متری تفلیس قرار گرفته است. تفریحات مختلفی را می‌توان در پارک متاتسمیندا مشاهده کرد که چند مورد از آن‌ها شامل: خانه ارواح، چرخ و فلک، ترن هوایی، کافه، رستوران می‌شود. این شهربازی با حدود 100 سال قدمت، برای مردم خاطراتی را رقم زده است که در هیچ‌یک از تفریحات تفلیس و باتومی نمونه ندارد. وسعت متاتسیمندا حدود 100 هکتار است و از آن‌جایی که فعالیتش تا نیمه شب ادامه دارد، می‌توانیم آن‌ را در بین یکی از بهترین تفریحات شبانه گرجستان قرار دهیم. ساعات کاری شهربازی متاتسمیندا: دوشنبه تا جمعه از ساعت 11:30 صبح تا 21:30 شب و شنبه و یکشنبه از 11:00 صبح تا 21:30 شب قیمت تفریحات شهربازی متاتسیمندا: بسته به نوع بازی 2 تا 6 لاری آدرس شهربازی متاتسمیندا: تفلیس، پارک کوهستانی متاتسمیندا  موقعیت شهربازی متاتسمیندا  شهربازی متاتسمیندا پارک آسترا (Astra Park) شاید پارک آسترا به عنوان یکی از تفریحات گرجستان در تفلیس، کمی از مرکز شهر دور باشد، اما مجموعه‌ای که در آن قرار دارد، می‌تواند خیلی از افراد را به سمت جذب کند. پارک آسترا فضایی سرگرم‌کننده و هیجان‌انگیز دارد و در خود تفریحات گوناگونی را مانند کارتینگ، سینما 7 بعدی، تیراندازی، میز پینگ‌پنگ، کافه و مواردی دیگر را جای داده است. گفتنی است که در این پارک معمولا مراسم مخلتفی نیز برگزار می‌شود. فرقی نمی‌کند که به دنبال تفریحات مجردی گرجستان هستید یا با خانواده‌تان از این مرکز تفریحی دیدن می‌کنید، زیرا در هر صورت تمام افراد خانواده از بازی‌های پارک آسترا لذت خواهند برد. ساعات کاری پارک آسترا: هر روز از ساعت 12:00 ظهر تا 24:00 شب قیمت ورود به پارک آسترا: هزینه ورودی رایگان و قیمت بازی‌ها بسته به نوعشان از 10 تا 70 لاری آدرس پارک آسترا: تفلیس، خیابان کنستانتین چاچاوا (Konstantine Chachava St)  موقعیت پارک آسترا روی نقشه  کارتینگ در پارک آسترا از تفریحات گرجستان فروشگاه اسلحه گلوبال آرمز (Global Arms) شاید تفریح تیراندازی و تجربه شلیک با اسلحه‌های مختلف در بسیاری از کشورها امکان‌پذیر نباشد. اگر در بین تفریحات تفلیس به دنبال یک مورد کاملاً خاص می‌گردید، باید به فروشگاه اسلحه گلوبال آرمز سر بزنید. در این فروشگاه علاوه بر تماشا و خرید انواع اسلحه، یک اتاق تمرین تیراندازی نیز وجود دارد که در آن می‌توانید با انواع مختلفی از کلت کمری شلیک به سیبل‌ را تجربه کنید. البته به غیر از این فروشگاه اسلحه چند جای دیگر هم در تفلیس هستند که در آن می‌توانید تیراندازی با سلاح گرم را تجربه کنید که در ادامه یکی دیگر از مهم‌ترینشان را معرفی می‌کنیم. ساعات کاری فروشگاه اسلحه گلوبال آرمز: هر روز از ساعت 11:00 صبح تا 18:00 عصر، یک‌شنبه‌ها تعطیل قیمت تفریحات فروشگاه اسلحه گلوبال آرمز: 2 لاری بابت هر گلوله آدرس فروشگاه اسلحه گلوبال آرمز: تفلیس، خیابان داویت گامرکلی (Davit Gamrekeli St)  موقعیت فروشگاه اسلحه گلوبال آرمز روی نقشه  بخش تیراندازی فروشگاه اسلحه گلوبال از بهترین تفریحات گرجستان محدوده تیراندازی بتل گراند (Battleground) بتل گراند یک محدوده تیراندازی در تفلیس است که با آخرین استانداردهای جهانی هم‌خوانی دارد. تیراندازی در این مرکز یکی از بهترین تفریحات مجردی گرجستان است که در آن افراد از فاصله 25 متر به اهداف شلیک می‌کنند. هر اسلحه‌ معروفی را که بخواهید در اینجا پیدا می‌کنید، اما در بین آن‌ها شلیک با کلت، گلاک و اسمیت‌ووسون طرفداران بسیاری دارد. اگر تابه‌حال تیراندازی را تجربه نکرده‌اید نیز نگران نباشید، زیرا کارکنان با تجربه این مجموعه تمام نکات ایمنی و آموزش‌های اولیه را در اختیار شما قرار خواهند داد. ساعت بازدید از بتل گراند: 11:00 تا 21:00 قیمت تفریحات بتل گراند: 2 لاری بابت هر گلوله اسلحه کمری و 3 لاری برای اسلحه کلاشنیکف  آدرس بتل گراند: خیابان بوچورما (Bochorma St)  موقعیت بتل گراند در نقشه تفلیس   تمرین تیراندازی در بتل گراند گرجستان  پارک رایک (Rike Park) پارک رایک در نزدیکی کاخ ریاست جمهوری واقع شده و به عنوان یکی از بهترین تفریحات در گرجستان، جذابیت‌های خودش را دارد. وجود آب‌نما، موسیقی و غیره، می‌تواند قدم زدن شما در این پارک را بسیار لذت‌بخش کند؛ گفتنی است که در پارک رایک، سازه‌هایی وجود دارند که از جنبه معماری بسیار جذاب و زیبا هستند و می‌توانند سوژه خوبی برای عکاسان باشند. همچنین در پارک راین، چند جاذبه تفریحی مثل دیوارهای صخره‌نوردی مصنوعی، زمین شطرنج و آبنمای موزیکال نیز دارد. همچنین با استفاده از یک تله‌کابین می‌توانید از چشم‌اندازه بی‌نظیر تفلیس لذت ببرید. همچنین، اگر قرار است در ماه اکتبر تفریحات تفلیس را تجربه کنید، حتما بازدید از پارک رایک را در برنامه خود قرار دهید، زیرا مراسمی مثل تفلیسوبا در این مکان برگزار می‌شود. ساعات کاری پارک رایک: همه‌روزه به صورت 24 ساعته قیمت ورود به پارک رایک: رایگان آدرس پارک رایک: تفلیس، سمت شرقی رودخانه متخی  موقعیت پارک رایک در تفلیس روی نقشه  پارک رایک از بهترین تفریحات گرجستان باغ وحش تفلیس (Tbilisi Zoo) باغ وحش تفلیس از بزرگ‌ترین و قدیمی‌ترین باغ وحش‌های کشور گرجستان است و مساحتی حدود 120 هکتار دارد که تنوع جانوری گوناگونی را در خودش جای داده است و برای بازدیدکنندگان بسیار جذاب است. اگر به باغ‌وحش علاقه دارید، پیشنهاد می‌کنیم که بازدید باغ‌وحش تفلیس را از دست ندهید. از آن‌ جایی که حیوانات این باغ‌وحش از 300 گونه مختلف هستند و وسعت این باغ‌وحش زیاد است، سعی کنید در صورت داشتن زمان کافی از این جاذبه بازدید کنید.  ساعات کاری باغ وحش تفلیس: هر روز از ساعت 10:00 صبح تا 19:00 قیمت ورود به باغ وحش تفلیس: افراد 3 تا 12 سال، 2 لاری و افراد 12 سال به بالا 4 لاری آدرس باغ وحش تفلیس: تفلیس، خیابان مراب کوستاوا  موقعیت باغ وحش تفلیس  باغ وحش تفلیس از بهترین تفریحات گرجستان در تفلیس زیپ لاین باغ گیاه‌شناسی ملی گرجستان (Botanical Zipline) در تفلیس، باغ ملی گیاه‌شناسی گرجستان قرار گرفته که علاوه‌بر جذاب بودن خود باغ، یک زیپ لاین هم به آن اضافه شده که می‌توانید با آن، کمی هیجان بیشتری به تفریحاتتان در گرجستان بدهید. این زیپ لاین توانسته گردشگران و بازدیدکنندگان زیادی را به خود جذب کند و برای خیلی‌ها یک سرگرمی متفاوت به حساب بیاید. طول زیپ لاین حدود 270 متر و ارتفاعش هم حدود 30 متر است. البته زیپلاین‌های طولانی‌تری هم در تفلیس وجود دارند که این مورد از نظر چشم‌انداز خاصی دارد. ساعات کاری باغ ملی گیاهشناسی گرجستان: هر روز از ساعت 11:00 صبح تا 20:00 شب قیمت زیپ لاین باغ ملی گیاه‌شناسی: 40 لاری آدرس زیپ لاین باغ ملی گیاه‌شناسی: تفلیس، باغ گیاه‌شناسی  زیپ لاین باغ ملی گیاه‌شناسی از تفریحات گرجستان  زیپ‌لاین دریاچه لاکپشت (Zipline on Turtle Lake)  در سفری که به تفلیس دارید، بد نیست طولانی‌ترین زیپ لاین این شهر را نیز امتحان کنید. این زیپ لاین معروف علاوه بر 1200 متر طولی که دارد، یکی از خوش منظره‌ترین و هیجان‌انگیزترین تفریحات گرجستان را دارد همچنین در برخی از قسمت‌ها، سرعت این زیپلاین به 40 کیلومتر بر ساعت نیز می‌رسد که بسیار هیجان انگیز است. البته به غیر از زیپ لاین دریاچه لاکپشت، تفریحات مختلفی از جمله کوه‌نوردی، ترامپولین، تماشای ساختمان‌های قدیمی و شرکت در جشن‌ها هم می‌شود. لازم به ذکر است زیپ لاین دریاچه لاکپشت از بهترین تفریحات تفلیس در تابستان است. ساعت کاری زیپلاین دریاچه لاکپشت: 11:00 تا 21:00 قیمت زیپلاین دریاچه لاکپشت: 100 لاری آدرس زیپلاین دریاچه لاکپشت: جنوب غربی تفلیس، خیابان کوس تبا (KusTba)  موقعیت دریاچه لاکپشت تفلیس  طولانی‌ترین زیپ لاین تفلیس تله‌کابین تفلیس (Aerial Cable Car) اگر دوست دارید چشم‌اندازی از کل تفلیس در اختیار داشته باشید، تله کابین تفلیس را نباید از دست بدهید؛ این تله کابین از معروف‌ترین تله کابین های گرجستان است و منظره جذابی را از شهر به شما می‌دهد. گفتنی است که تله کابین تفلیس علاوه بر اینکه از تفریحات گرجستان محسوب می‌شود، شما را به قلعه ناریکالا هم می‌رساند. از آن‌جایی که تله‌کابین تفلیس در زمان تاریکی و حتی تا نیمه شب نیز فعالیت دارد، یکی از بهترین تفریحات شبانه گرجستان محسوب می‌شود. اگر قیمت تفریحات گرجستان برای شما مهم است، تله کابین تفلیس علاوه بر فراهم کردن یک تجربه تفریحی بی‌مانند، یک تفریح ارزان در تفلیس محسوب می‌شود.  ساعات کاری تله کابین تفلیس: هر روز از ساعت 10:00 صبح تا 22:00 شب، شنبه‌ها از ساعت 10:00 صبح تا 24:00 شب قیمت تله‌کابین تفلیس: رفت‌وبرگشت 5 لاری آدرس تله‌کابین تفلیس: تفلیس، پارک رایک  تله‌کابین تفلیس از بهترین تفریحات در گرجستان بالن سواری تفلیس (Sky Balloon Riding) به دنبال هیجان می‌گردید؟ بالن سواری از دیگر تفریحات گرجستان است که می‌توانید آن را امتحان کنید و لذتی دو چندان از سفر و اوقات‌تان ببرید.  ظرفیت بالن‌ها متفاوت است و می‌توانید با تعداد نفرات مختلف سوار آن شوید، اما باید در نظر داشته باشید که یک راهنما هم همراه شما هست تا هیچ مشکلی هنگام بالن سواری در تفلیس گرجستان برایتان پیش نیاید. ساعات کاری بالن سواری تفلیس: دوشنبه تا جمعه از ساعت 10:00 صبح تا 18:00 عصر، شنبه و یک‌شنبه تعطیل قیمت بالن سواری در تفلیس: از 25 تا 50 لاری متغیر است آدرس بالن‌سواری: تفلیس، خیابان ولادیمیر گاباشویلی (Vladimer Gabashvili St)  بالن سواری از تفریحات گرجستان پاراگلایدر تفلیس (Paragliding Tbilisi) هیجان بیشتر با پاراگلایدر! اگر چند کیلومتر از مرکز شهر دور شوید، می‌توانید یکی از بهترین تفریحات در گرجستان را تجربه کنید. با پاراگلایدر می‌توانید بر فراز کوه‌ها و شهر پرواز کنید و تجربه‌ای تکرارنشدنی را برای خود رقم بزنید. پیش از استفاده، کار با پاراگلایدر را به شما آموزش خواهند داد، پس نگران نباشید، یک راهنما نیز در طول مسیر همراهتان خواهد بود. یکی از بهترین موقعیت‌های تفلیس برای تجربه پاراگلایدینگ، منطقه لیلو پاتارا است که علاوه بر برخورداری از مناظر زیبا یکی از امن‌ترین نقاط برای پرواز است. بیشتر پروازهای این نقطه در ارتفاعی نسبتاً کم انجام می‌شود؛ به همین دلیل اگر ترس از ارتفاع دارید یا اولین پاراگلایدینگتان را در تفریحات گرجستان تجربه می‌کنید، حتماً به این مکان بروید.  ساعت کاری پاراگلایدر تفلیس: بهترین زمان، صبح است قیمت پاراگلایدر تفلیس: بابت هر 10 الی 15 دقیقه، 250 لاری آدرس بهترین منطقه پاراگلایدر تفلیس: شرق تفلیس، خیابان دیوید آقماشنبلی  بهترین موقعیت برای پاراگلایدرینگ در تفلیس  پاراگلایدر تفلیس یکی از بهترین تفریحات گرجستان خانه اپرای پالیاشویلی (Paliashvili Opera House) خانه اپرای پالیاشویلی با معماری خاصش، افراد فراوانی را برای بازدید جذب می‌کند، مخصوصا زمانی که در آن نمایش‌های مختلفی مثل باله، تئاتر و هنرهای دیگر برگزار می‌شود. گفتنی است قدمت این ساختمان، بر ارزشش اضافه کرده است. در خانه اپرا پالیاشویلی برنامه‌های مختلفی اجرا شده، برنامه‌های بین‌المللی، ملی و غیره که باعث محبوب‌تر شدن این محل نیز شده است. آدرس خانه اپرا پالیاشویلی: تفلیس، خیابان روستاوِلی خانه اپرای پالیاشویلی  خانه اپرای پالیاشویلی از تفریحات گرجستان  پارک ویک تفلیس (Vake Park) می‌توان گفت پارک ویک تقریبا بعد از جنگ جهانی دوم ایجاد شد و مربوط به سال 1945 است. مساحت پارک ویک تفلیس گرجستان زیاد است و پله‌های این پارک نیز نهایتا به مجسمه‌ای بزرگ می‌رسند. اگر دغدغه قیمت تفریحات گرجستان را دارید، حتما از پارک ویک دیدن کنید، زیرا در این مکان تفریحی بدون پرداخت یک لاری می‌توانید در یک فضای 200 هکتاری به یک گشت‌وگذار تمام عیار بپردازید. ساعات کاری پارک ویک: همه‌روزه به صورت 24 ساعته هزینه ورود به پارک ویک: رایگان آدرس پارک ویک: تفلیس، خیابان لیا چاوچاوادز (lia Chavchavadze Avenue) موقعیت پارک ویک تفلیس  نمایی از پارک ویک تفلیس تفریحات گرجستان در باتومی باتومی از شهرهای ساحلی گرجستان است به همین دلیل بسیاری از تفریحات باتومی گرجستان به تفریحات آبی خلاصه می‌شود؛ حتی می‌توان گفت که سواحل باتومی از بهترین تفریحات گرجستان برای مسافران تور باتومی برشمرده می‌شوند که بسیاری از تفریحات شبانه باتومی را در خود جای داده‌اند. امّا همه تفریحات باتومی فقط به سواحل باتومی و تفریحات آبی ختم نمی‌شوند. در ادامه، تعدادی از تفریحات باتومی را برای شما آورده‌ایم تا بتوانید این شهر را هم بسنجید. دریاچه نوریگلی (Nurigeli Lake) یکی از دیدنی‌های باتومی، دریاچه نوریگلی است که وسعتی حدودا 5 هکتاری دارد، این دریاچه در پارکی با وسعت 13 هکتار قرار گرفته است که ترکیب خوبی را برای کسانی است که می‌خواهند کمی آرامش داشته باشند، ورزش کنند یا با قایق روی دریاچه پارو بزنند. مسیرهایی که در این پارک قرار داده شده، برای دوچرخه‌سواری هم بسیار مناسب است. ساعت بازدید از دریاچه نورینگلی: تمام ساعات روز قیمت بازدید از دریاچه نورینگلی: رایگان آدرس دریاچه نوریگلی: باتومی، خیابان روستاوِلی  موقعیت دریاچه نورینگی  دریاچه نوریگلی دلفیناریوم باتومی (Dolphinarium) دلفیناریوم باتومی هم در کنار دریاچه نورینگی قرار دارد و در آن، انواع شیرهای دریایی و دلفین‌ها به کمک مربی‌هایشان برنامه‌های جذابی اجرا می‌کنند. جالب اینجاست که شما می‌توانید در روزهای خاص و زیر نظر مربیان با دلفین‌ها شنا کنید و تجربه‌ای جدید را به خاطراتتان اضافه کنید. دلفیناریوم، از آن دسته تفریحات باتومی گرجستان است که برای تمام افراد خانواده مفرح است. ساعات کاری دلفیناریوم باتومی: از ساعت 10:00 صبح تا 20:00 شب، دوشنبه‌ها تعطیل قیمت بازدید از دلفیناریوم باتومی: 12 تا 18 سال 100 لاری و بزرگسالان 150 لاری آدرس دلفیناریوم: باتومی، خیابان روستاولی  موقعیت دلفیناریوم باتومی  دلفیناریوم باتومی از تفریحات گرجستان تله‌کابین آرگو (Argo Cable Car) با تله کابین آرگو می‌توانید شهر باتومی را زیر پایتان ببینید و به آن احاطه داشته باشید، از طرفی نیز می‌توانید نمایی از دریای سیاه باتومی را در قاب پیش رویتان مشاهده کنید و از آن لذت ببرید. ارتفاع این تله‌کابین برابر با 250 متر است و دید خوبی را از شهر به شما می‌دهد؛ این تله‌کابین هم یکی از تفریحات گرجستان محسوب می‌شود که طرفداران زیادی دارد. از آن‌جایی که تله‌کابین آرگو تا ساعت نه شب باز است، تا حدودی می‌توانیم این مورد را در تفریحات شبانه باتومی حساب کنیم. ساعات کاری تله‌کابین آرگو: دوشنبه تا جمعه، از ساعت 10:00 تا 21:00 ، شنبه‌ها و یکشنبه‌ها از ساعت 11:00 تا 21:00  قیمت تله‌کابین آرگو: 10 لاری آدرس تله‌کابین آرگو: باتومی، خیابان گوگباشویلی (Gogebashvili St)  تله کابین آرگو از تفریحات گرجستان  تفریحات گرجستان در دیگر شهرها دو شهری که نام برده شد، اصلی‌ترین شهرهای توریستی گرجستان هستند و گردشگران هم بیشتر به این شهرها سفر می‌کنند، به همین خاطر جاذبه‌های دیدنی بیشتری را در خود جای داده‌اند که بازدیدکننده‌ها می‌توانند از آن‌ها استفاده کنند. در ادامه برخی از تفریحات گرجستان در شهرهای دیگر آماده است که می‌توانید از آن‌ها نیز لذت برده و رفتن به آن‌ها را نیز در لیست خود بگنجانید. صومعه واردزیا (Vardzia) واردزیا نام یک منطقه است، صومعه‌ای در دل کوه‌های جنوبی گرجستان و در این منطقه وجود دارد که به نظر می‌رسد در قرن 19 کنده‌کاری و ساخته شده است. این نقطه از کشور گرجستان، کمی شبیه به روستای کندوان در شهر تبریز است. البته هر کدام از این دو مکان ویژگی‌های خاص خودشان را دارند، ولی ممکن است با دیدن صومعه واردزیا، به یاد روستای کندوان بیفتید. ساعات کاری صومعه واردزیا: از 10:00 تا 17:00  قیمت بازدید از صومعه واردزیا: 15 لاری آدرس واردزیا: منطقه واردزیا، گوگاشنی  صومعه واردزیا از تفریحات گرجستان موتور پارک بین‌المللی روستاوی (Rustavi International Motor Park) روستاوی منطقه‌ای در نزدیکی تفلیس است و خیلی از آن دور نیست، به همین خاطر رسیدن به آن، کار دشواری برای شما نخواهد بود. موتور پارک بین‌المللی در روستاوی، جایی است برای هیجان و آدرنالین! با رفتن به این نقطه از کشور گرجستان، می‌توانید از کارتینگ استفاده کنید و کلی کارهای هیجان‌انگیز دیگر انجام دهید. در این منطقه، یک پینت بال هم وجود دارد که با نام «Half Life Paintball» شناخته می‌شود. بنابراین می‌توانید دسته جمعی به این محل بروید و بازی کنید؛ در این محل به شما تجهیزات مخصوص داده می‌شود و امکان آموزش گرفتن هم دارید. ساعت کاری موتورپارک بین‌المللی روستاوری: 10:00 تا 18:00
 قیمت تفریح در موتورپارک بین‌المللی روستاوری: بسته به تعداد دور و وسیله سواری، از 40 تا 300 لاری آدرس موتور پارک بین‌المللی روستاوی: منطقه روستاوی  موتور پارک بین‌المللی روستاوی پیست اسکی باکوریانی (Bakuriani Ski Resort) این پیست در سامتسخه شهر بورجومی قرار گرفته و 17 کیلومتر مسیر دارد. شما می‌توانید با استفاده از بالابرهای مختلف مانند تله‌سیژ، تله‌کابین و غیره خود را جابه‌جا کنید و به محل دلخواه بروید، گفتنی است که ارتفاع این پیست هم حدودا برابر با 1740 تا 2672 متر است و در 180 کیلومتری شمال تفلیس قرار گرفته. به خاطر داشته باشید که فقط 4 یا 5 ماه مناسب اسکی کردن در این منطقه است. ساعت کاری پیست اسکی باکوریانی: 10:00 تا 17:00 قیمت پیست اسکلی باکوریانی: کودکان 25 لاری و بزرگسالان 40 لاری آدرس پیست اسکی باکوریانی: غرب تفلیس، منطقه سامتسخته‌جاواختی   موقعیت پیست اسکی باکوریانی  پیست اسکی باکوریانی شهر سایناگی (Signagi) شهر سایناگی به شهر عشق هم معروف است و این‌طور که گفته می‌شود، بسیاری از جوانان گرجی مراسم ازواج خود را در این شهر برگزار می‌کنند، همچنین گفته می‌شود که در این شهر هیچ طلاقی ثبت نشده است. ساعت کاری شهر سایناگی: تمام ساعات روز قیمت بلیط شهر سایناگی: رایگان آدرس شهر سایناگی: شرق گرجستان، جاده آناگا، خیابان لولاشویلی  موقعیت شهر سایناگی در گرجستان  نمایی از شهر سایناگی سخن آخر در این مطلب سعی بر آن بود که بهترین تفریحات گرجستان در شهرهایش آورده شوند، قطعا تفریحات دیگری هم هستند که ما در این مطلب اشاره نکردیم. تفریحات تفلیس و تفریحات باتومی از سرآمدترین و محبوبترین تفریحات گرجستان هستند و تقریباً اکثر آن‌ها در متن آورده شده‌اند، از برخی شهرهای دیگر نیز نمونه‌هایی را اضافه کرده‌ایم تا بتوانید دقیق‌تر برای سفر به گرجستان برنامه‌ریزی کنید و تجربه‌ای به‌یاد ماندنی برای خود رقم بزنید. همچنین با مطالعه سفرنامه‌های گرجستان هم می‌توانید متوجه بخشی از تفریحات گرجستان شوید که مسافران تجربه کرده‌اند. اگر خودتان هم در گرجستان تفریحی را تجربه کرده‌اید که برایتان لذت بخش بوده، لطفاً در بخش نظرات همین متن با ما به اشتراک بگذارید.   تألیف: تیم نویسندگان لست سکند"
https://lastsecond.ir/blog/10225-tehran-metro-sightseeing,با مترو از جاهای دیدنی تهران بازدید کنید!آیا از مترو فقط برای رفت و آمدهای ضروری استفاده می‌کنید یا اینکه می‌دانید جاهای دیدنی تهران با مترو کجاست؟ با توسعه و گسترش خطوط مترو تهران، امکان رفت‌وآمد در نقاط مختلف پایتخت بسیار راحت‌تر شده و به آسانی می‌توان از یک سر شهر به سمت دیگر آن رفت و برگشت. برخی از ایستگاه‌های مترو با قرارگیری در کنار یا نزدیکی برخی از اماکن تاریخی، فرهنگی و... این امکان را برای مسافران ایجاد کرده‌اند تا آن‌ها بتوانند با یک برنامه‌ریزی خوب و دقیق، یک تهرانگردی خوب را برای خود با استفاده از مترو ترتیب دهند. رفتن به جاهای دیدنی تهران با مترو بسیار کم‌هزینه‌تر خواهد شد، ضمن اینکه برخی از این ایستگاه‌ها درست کنار یک جاذبه یا سایت گردشگری قرار گرفته‌اند. اگر برایتان سوال شده که «جاهای دیدنی تهران که با مترو میشه رفت کجاست؟» با ما همراه باشید تا در این متن از مجله لست‌سکند، خطوط مترو تهران را ایستگاه به ایستگاه بررسی و جاهای دیدنی اطراف مترو را در یک لیست معرفی کنیم.  آنچه در ادامه مطلب خواهید خواند  تهرانگردی با مترو | خط 1 ایستگاه جوانمرد قصابایستگاه ترمینال جنوبایستگاه میدان محمدیهایستگاه خیامایستگاه 15 خردادایستگاه امام خمینیایستگاه سعدیایستگاه دروازه دولتایستگاه طالقانیایستگاه شهید بهشتی و ایستگاه مصلیایستگاه شهید همتایستگاه شهید حقانیایستگاه صدرایستگاه قیطریهایستگاه تجریشتهرانگردی با مترو | خط 2ایستگاه نوابایستگاه دانشگاه امام علیایستگاه حسن‌آبادایستگاه ملتایستگاه بهارستانایستگاه گلبرگ یا جانبازانتهرانگردی با مترو | خط 3ایستگاه مترو حسین آباد ایستگاه مترو شهید قدوسی ایستگاه میدان ولی‌عصرایستگاه مهدیهتهرانگردی با مترو | خط 4ایستگاه ابن سیناایستگاه فردوسیایستگاه تئاتر شهرایستگاه میدان آزادیایستگاه ارم سبزتهرانگردی با مترو | خط 7ایستگاه برج میلاد ایستگاه پارک گفت‌وگو  نقشه خطوط مترو تهران تهرانگردی با مترو | خط 1 ابتدا خط یک متروی تهران را از سمت جنوب به شمال طی خواهیم کرد و ایستگاه‌هایی را که در اطراف آن‌ها جاذبه‌های گردشگری، تاریخی، فرهنگی و... وجود دارند، با ذکر جاذبه معرفی می‌کنیم. بدنیست بدانید که این خط مترو اولین خط تهران بوده و به نوعی شناخته شده‌ترین مسیر متروی تهران است که شمال شهر یعنی میدان قدس را به نقاط جنوبی یعنی کهریزک متصل می کند. در ادامه به سراغ مکان های دیدنی تهران با مترو خط یک می رویم. پیش از این که با این جاذبه‌ها آشنا شوید، خوب است بدانید که این خط یکی از پرجاذبه‌ترین خطوط مترو تهران است که جاذبه‌های مهمی در مسیرش قرار گرفته است. لیست بهترین جاهای دیدنی تهران  ایستگاه جوانمرد قصاب از این ایستگاه که به سمت خیابان دستواره پیاده شوید، حدود 500 متر (7-8 دقیقه پیاده‌روی) تا بوستانی فاصله دارید که یکی از مکان های دیدنی تهران با مترو یعنی  بقعه جوانمرد قصاب در آن قرار دارد. در این محل می‌توانید از تاریخچه و داستان‌هایی که از گذشته برای «جوانمرد قصاب» وجود داشته است، تا حدودی باخبر شوید. اگر دوست دارید کمی بیشتر قدم بزنید، آرامگاه بی بی زبیده در دو کیلومتری مترو و سمت خیابان دیلمان و ابیضی قرار گفته است. یک شهربازی نیز با عنوان «شهربازی خانواده» در 850 متری ایستگاه مترو جوانمرد قصاب و در حوالی میدان مادر واقع شده که اگر دوست داشتید، می‌توانید سری هم به آن بزنید.  بقعه جوانمرد قصاب، عکس از آرشیو لست سکند  موقعیت دقیق مترو جوانمرد قصاب ایستگاه ترمینال جنوب این ایستگاه معمولا از شلوغ‌ترین و پر رفت و آمدترین ایستگاه‌های خط یک به حساب می‌آید. شاید براتان جالب باشد که بدانید یکی از جاهای گردشگری تهران با مترو در نزدیکی همین ایستگاه است. محل قرارگیری ترمینال جنوب در مجاورت با بوستان و شهربازی بعثت بوده و بین آن‌ها خیابان بخارایی (خزانه) قرار گرفته است. اگر دوست دارید نفسی تازه کنید، این بوستان مناسب است، توجه داشته باشید که شهربازی آن موقتا بسته است.  بوستان بعثت  موقعیت دقیق ایستگاه ترمینال جنوب ایستگاه میدان محمدیه اگر رستوران وکیل‌التجار را از جاذبه‌های تهران ندانیم، بازدید از جاهای دیدنی تهران با مترو را ناقص گذاشته‌ایم! این رستوران که در ضلع شمال غربی میدان محمدیه قرار گرفته، از حیث معماری بنا، طراحی و منوی جذابی که دارد، بسیاری از افراد را به سمت خود می‌کشاند. فاصله این رستوران با مترو، بسیار کم است و با چند قدم راه رفتن، می‌توانید خود را به رستوران برسانید. کاروانسرای خانات هم به‌عنوان یکی از جاهای دیدنی تهران با مترو در نزدیکی مترو میدان محمدیه قرار دارد،  این کاروانسرا که مربوط به دوران صفویه است و پس از مرمت به غیر از زمان‌هایی که در آن مراسم یا جشنواره خاصی برگزار می‌شود، به یک مجموعه تاریخی و محل فروش آجیل و خشکبار تبدیل شده است، گرچه بسیاری از افراد هم به منظور استفاده از رستوران سنتی این مجموعه به کاروانسرای خانات می‌روند. البته ایستگاه محمدیه به خیابان مولوی هم بسیار نزدیک است و اگر قصد خرید پارچه دارید می‌توانید سری هم به مراکز خرید پارچه بزنید.  رستوران وکیل‌التجار، عکس از آرشیو لست سکند، رامین عبدی  موقعیت دقیق ایستگاه میدان محمدیه  ایستگاه خیام از ایستگاه مترو خیام می‌توانید خود را به امامزاده سید ناصرالدین برسانید که یکی از مکان های دیدنی تهران با مترو است، از طرفی می‌توانید با رفتن به کوچه پس کوچه‌های اطراف ایستگاه مترو خیام، قسمت‌های جدیدی از بازار 15 خرداد را کشف کنید، البته باید کاملا به نقشه و موقعیت جغرافیایی خود احاطه داشته باشید چراکه گم شدن در این کوچه‌ها از آب خوردن هم راحت‌تر است!  بقعه سید ناصرالدین، عکس از آرشیو لست سکند، Ehsantrips   موقعیت دقیق ایستگاه خیام ایستگاه 15 خرداد هرچند شمال شهر جاهای دیدنی نزدیک مترو تجریش کم نیستند اما اینجا در مرکز شهر شما عملا می توانید به قلب تاریخی تهران قدم بگذارید. در ابتدا می‌توانید کمی بازار گردی کنید، سپس خود را به کاخ گلستان برسانید و از عمارت‌های مختلف آن بازدیدی داشته باشید. بازارگردی خود پروسه‌ای زمان‌بر خواهد بود، پس پیشنهاد می‌شود که زمانی مجزا را به آن اختصاص دهید. در نهایت اگر خسته شدید و نیاز به نهار داشتید، می‌توانید خود را به رستوران مسلم یا رستوران شمشیری رسانده و دلی از عزا در بیاورید. البته در بازار 15 خرداد تعداد زیادی رستوران وجود دارد، اما این دو رستوران از مشهورترین مجموعه‌های داخل بازار و البته بهترین رستوران های تهران هستند. لیست بهترین رستوران های تهران  کاخ گلستان، نمایی از موزه اختصاصی   موقعیت دقیق ایستگاه 15 خرداد ایستگاه امام خمینی با پیاده شدن در این ایستگاه، خود را بین جاذبه‌های مختلفی خواهید دید! اینجا پر از  مکان های دیدنی تهران با مترو است. یک در این ایستگاه در خیابان خیام است که اگر آن را به سمت جنوب بروید، به پارک شهر می‌رسید، اگر خیابان را به سمت شمال بروید، وارد خیابان امام خمینی خواهید شد و روبه‌روی خود موزه پست را خواهید دید. حال اگر به سمت شرق بروید، با موزه بانک سپه مواجه می‌شوید و اگر به سمت غرب بروید، می‌توانید خود را به سردر باغ ملی برسانید. سردری که با عبور از آن به مجموعه‌ای دیگر از موزه‌ها و جاذبه‌ها از جمله موزه ملک، موزه ایران باستان، ساختمان وزارت امور خارجه، میدان مشق و... دست پیدا خواهید کرد. این ایستگاه بازدید از جاهای دیدنی تهران با مترو را برای شما کامل‌تر می‌کند. در دیگر ایستگاه مترو امام خمینی در نزدیکی باب همایون قرار دارد؛ این خیابان به تنهایی از جاهای دیدنی تهران با مترو به شمار می‌رود که حاوی چند جای دیدنی دیگر نیز هست که یکی از آن‌ها آرامگاه روح‌ا... است. باب همایون به موازات خیابان ناصرخسرو قرار گرفته، اگر از این خیابان صرف‌نظر کنید و از ساختمان مخابرات بگذرید، به ابتدای خیابان ناصرخسرو خواهید رسید که دبیرستان دارالفنون در آن قرار گرفته است. بخشی از کاخ گلستان و چند بنای تاریخی دیگر نیز از این خیابان به چشم می‌خورند. توجه شما را به ضلع شمال شرقی میدان امام خمینی (میدان توپخانه) نیز جلب می‌کنیم که یکی از زیباترین شعب بانک تجارت در آنجا ساخته شده و معماری جذابی دارد، حتی فضای داخل این بانک نیز زیباست. میدان امام خمینی را که به سمت شمال بروید، در سمت شمال غربی میدان، موزه علی اکبر صنعتی را خواهید دید، اگر راه خود را که ادامه دهید، وارد خیابان فردوسی می‌شوید و می‌توانید از فرعی‌های غربی آن، خود را به موزه عبرت و باغ ملی برسانید.   موزه علی اکبر صنعتی، عکس از آرشیو لست سکند   موقعیت دقیق ایستگاه امام خمینی ایستگاه سعدی این ایستگاه برای آن‌هایی که قصد خرید دارند شناخته شده است، چراکه در چند متری خیابان سپه‌سالار قرار گرفته که مرکز خرید کفش و... است و با کمی پیاده‌روی هم می‌توانید به پاساژ پروانه و کوچه برلن برسید. امّا از آنجایی که خیابان سعدی از محله‌های قدیمی تهران محسوب می‌شود، با پیاده‌روی در آن حس تهران قدیم درونتان زنده می‌شود مخصوصا دیدن شیرینی فروشی و کافه‌های قدیمی تهران مثل کافه نادری!   نمایی از خیابان سپه‌سالار، عکس از آرشیو لست سکند  موقعیت دقیق ایستگاه سعدی ایستگاه دروازه دولت از دیگر جاهای گردشگری تهران با مترو که در اطراف خود، جاذبه‌هایی نیز دارد ایستگاه دروازه دولت است. اگر از این ایستگاه خارج شوید و به سمت خیابان سعدی (سمت جنوب خیابان) بروید، می‌توانید موزه‌ای را با عنوان «موزه پمپ بنزین» مشاهده کنید. در این موزه می‌توانید علاوه‌بر مشاهده اتومبیل‌های قدیمی، اطلاعاتی نیز در رابطه با پمپ بنزین‌های قدیمی و... به‌دست آورید. جاذبه دیگری که می‌توانید در نزدیکی ایستگاه مترو دروازه دولت پیدا کنید، گالری آب آنبار است که در 220متری ایستگاه قرار گرفته و آثار زیبا و فضای دلنشینی را برای مخاطبان فراهم آورده است.  موزه پمپ بنزین، عکس از آرشیو لست سکند، عکاس: نادر مزرعه شادی   موقعیت دقیق ایستگاه دروازه دولت ایستگاه طالقانی سفارت امریکا (باغ موزه استکبار شناسی) دقیقا کنار در مترو طالقانی قرار گرفته و از مکان های دیدنی تهران با مترو محسوب می شود که در سمت شمال غربی تقاطع طالقانی و مفتح جنوبی واقع شده است. این سفارت در حال حاضر به یک موزه تبدیل شده که علاقه‌مندان می‌توانند از آن بازدید کنند. اگر خیابان طالقانی را به سمت غرب بروید، می‌توانید خود را به خیابان پانزده خرداد، موسوی یا ایرانشهر رسانده و سپس از طریق هر کدام از آن‌ها به پارک و خانه هنرمندان بروید و از آنجا هم بازدید داشته باشید. فراموش نکنید که نرسیده به تقاطق موسوی، می‌توانید از موزه شهدا نیز که در خیابان طالقانی قرار دارد، بازدید کنید.  سفارت آمریکا، عکس از آرشیو لست سکند  موقعیت دقیق ایستگاه طالقانی ایستگاه شهید بهشتی و ایستگاه مصلی این دو ایستگاه به مصلی نزدیک هستند، معمولا غیر از برگزاری نماز، نمایشگاه‌هایی هم در مصلی بر قرار می‌شود که می‌توانید از طریق این دو ایستگاه به راحتی خود را به آن‌ها برسانید. یکی از مشهورترین مواردی که در مصلی برگزار می‌شود نمایشگاه بین‌المللی کتاب است و هر سال عده زیادی را به تهران و مصلی می‌کشاند.  مصلی امام، عکس از تابناک   موقعیت دقیق ایستگاه مصلی  ایستگاه شهید همت ایستگاه مترو شهید همت به تعدادی از جاذبه‌های تهران نزدیک است. موزه دفاع مقدس و گنبد دفاع مقدس، دو جاذبه‌ای هستند که از سمت مترو همت به سادگی می‌توان به آن‌ها دسترسی پیدا کرد. البته اگر اهل پیاده‌روی باشید، با طی کردن مسیری نسبتا کوتاه، می‌توانید خود را به باغ کتاب نیز برسانید. گفتنی است که از طریق ایستگاه مترو حقانی هم به تمامی این نقاط دسترسی دارید، ضمن اینکه چند سایت گردشگری دیگر نیز از ایستگاه مترو حقانی در دسترس خواهند بود.  تصویری از باغ کتاب، عکس از آرشیو لست سکند، عکاس: Tina Azimi  موقعیت دقیق مترو همّت ایستگاه شهید حقانی از جاهای گردشگری تهران با مترو می توان به تپه عباس آباد اشاره کرد. از این ایستگاه علاوه‌بر مکان‌هایی که پیش‌تر در رابطه با ایستگاه همت مطرح شد، می‌توانید به پارک طالقانی، پل طبیعت و پارک آب و آتش نیز دسترسی پیدا کنید. تنها نکته این است که باید اهل پیاده‌روی باشید. حال که تا پارک آب و آتش آمده‌اید، باید بگوییم که اتاق فرار مرکزی، کمی آن‌ طرف‌تر انتظار شما را می‌کشد. با حرکت به سمت غرب اتوبان حقانی و بعد از رد کردن خیابان دیدار، می‌توانید خود را به اتاق فرار مرکزی برسانید. به این ترتیب روز خود را هیجانی‌تر کنید.  پل طبیعت تهران   موقعیت دقیق مترو حقانی   ایستگاه صدر پیش از رسیدن به ایستگاه صدر، ایستگاه‌های شریعتی و قلهک را خواهید گذراند؛ اما خود ایستگاه صدر چند قدمی بولینگ عبدو است که یکی از قدیمی‌ترین و تکمیل‌ترین جاهایی به حساب می‌آید که می‌توان چند ساعتی را به تفریح و خوش‌گذرانی در آن پرداخت.   بولینگ عبدو   موقعیت دقیق ایستگاه صدر ایستگاه قیطریه از این ایستگاه، حدود 900 متر که به سمت شرق بلوار صبا بروید، سپس از خیابان یخچال وارد خیابان احمدی شوید، خانه موزه استاد انتظامی را خواهید یافت. از خانه موزه استاد انتظامی که به سمت خیابان کریمی بروید، می‌توانید با طی کردن مسیری (سربالایی) حدودا 1.2 کیلومتری و سپس وار شدن به خیابان سلیمی، خود را به باغ علاء برسانید و از وقت گذراندن در گالری‌ها و کافه‌های اطراف آن لذت ببرید.  باغ علاء یا انجمن خوشنویسان ایران   موقعیت دقیق ایستگاه قیطریه ایستگاه تجریش برای جاهای دیدنی نزدیک مترو تجریش، میدان قدس و میدان تجریش می‌توانند مبدا بسیاری از تهرانگردی‌ها باشند. بازار تجریش و امام‌زاده صالح نزدیک‌ترین اماکنی هستند که می‌توان از طریق ایستگاه مترو تجریش به آن‌ها رسید. از دیگر نقاطی که جزو جاهای دیدنی نزدیک مترو تجریش هستند و با پیاده‌روی یا گرفتن تاکسی می‌توانید به آن‌ها دست پیدا کنید، خانه موزه سیمین و جلال، آرامگاه ظهیرالدوله، کاخ موزه سعدآباد، دربند، کوچه زغالی ها، باغ فردوس، موزه زمان، موزه موسیقی و... است.  نمایی خارجی از خانه موزه سیمین و جلال، عکس از آرشیو لست سکند  موقعیت دقیق ایستگاه تجریش تهرانگردی با مترو | خط 2 در خط دو مترو تهران از سمت غرب به شرق حرکت می‌کنیم و به بررسی جاذبه‌ های اطراف ایستگاه‌ های مترو خواهیم پرداخت. این خط مترو در نقشه‌ها با رنگ آبی تیره نشان داده شده است. ابتدا و انتهای این خط در حال حاضر فرهنگسرا و فلکه دوم صادقیه است که غرب و شرق تهران را به هم وصل می‌کند.  ایستگاه نواب شروع جاهای دیدنی تهران با مترو از سمت غرب، ایستگاه نواب و مرکز خرید گردون است. مرکز خرید گردون بسیاری از ساکنین این منطقه را برای خرید به خود جذب می‌کند. هرچند که این محله به خودی‌خود هم می‌تواند جایی دیدنی باشد، به‌خصوص برای علاقه‌مندان به عکاسی از فضای شهری که اغلب تونل نواب را به عنوان یکی از سوژه‌هایشان می‌شناسند.  نمایی از برج گردون خیابان نواب، عکاس: وحید مجیدی  موقعیت دقیق مرکز خرید نواب ایستگاه دانشگاه امام علی در امتداد خیابان امام خمینی، ایستگاه مترو دانشگاه امام علی قرار گرفته است. در نزدیکی این ایستگاه چند جاذبه نیز وجود دارد که یکی از آن‌ها موزه قرآن است. این موزه در فاصله 350 متری از ایستگاه مترو است و پیاده‌روی تا آنجا حدود 4 دقیقه از شما زمان خواهد برد. حال که موزه قرآن رفته‌اید، بهتر است که از موزه مرمر هم که در مجاورت آن قرار گرفته دیدن فرمایید. بازدید از موزه مرمر با شرایط خاصی انجام می‌شود و بهتر است پیش از حرکت به قصد بازدید از آن، تماس گرفته و اطلاعات لازم جهت سیاحت از موزه را دریافت کنید. خانه دکتر عدل هم با آن معماری جالبی که دارد، روبه‌روی موزه مرمر قرار دارد. گفتنی است که فاصله شما از ایستگاه مترو دانشگاه امام علی تا خانه موزه مقدم، حدود 500 متر است که تقریبا در 6 دقیقه می‌شود، در نتیجه به هیچ عنوان از دیدن این موزه غافل نشوید و فرصت کافی را برای بازدید آن کنار بگذارید.  نمایی از خانه موزه مقدم، عکس از آرشیو لست سکند، Ehsantrips   موقعیت دقیق ایستگاه امام علی ایستگاه حسن‌آباد این ایستگاه دقیقا در زیر میدان حسن‌آباد قرار داشته که با بیرون آمدن از آن می‌توانید خود میدان و معماری جذاب آن را مشاهده کنید. با حرکت به سمت شرق (شرق خیابان امام خمینی) و طی کردن مسیری حدودا 550 متری در تقریبا 7 یا 8 دقیقه، می‌توانید خود را به خیابان سی‌تیر برسانید که محلی برای تفریحات شبانه تهران است و از آن‌جا هم به موزه ایران باستان بروید. البته پیش‌تر گفته شد که از ایستگاه مترو امام خمینی نیز می‌توانید خود را به این موزه و خیابان برسانید.  سردر باغ ملی، عکس از آرشیو لست سکند، مائده فرهوش   موقعیت دقیق ایستگاه حسن آباد  ایستگاه ملت ایستگاه ملت، ایستگاه بعدی خواهد بود که فاصله کمی با یکی از زیباترین جاذبه‌ های تاریخی تهران دارد. عمارت مسعودیه در فاصله 150 متری این ایستگاه قرار گرفته و با حدودا 2 دقیقه پیاده‌روی می‌توانید از مترو خود را به این عمارت برسانید. این منطقه جاذبه‌های دیگری هم دارد که در قسمت بعدی به آن‌ها اشاره می‌کنیم.  تصویری از عمارت مسعودیه تهران، عکس از آرشیو لست سکند، عکاس: محسن خرمایی پور   موقعیت دقیق ایستگاه ملت ایستگاه بهارستان یکی دیگر از ایستگاه‌هایی که جاذبه‌های فراوانی را در اطراف آن شاهد هستیم، این ایستگاه است. مجلس ملی ایران (مشروطه) یکی از این جاذبه‌هاست. موزه هنرهای ملی دیگر مکانی است که دیدن از آن بسیار جذاب خواهد بود. خیلی‌ها از وجود این موزه بی‌خبر هستند، چرا که درون حیاط ساختمان وزارت ارشاد قرار گرفته است، پیشنهاد می‌کنیم که حتما از آثار نفیس این موزه دیدن کنید. باغ نگارستان هم که در 450 متری از ایستگاه بهارستان و در خیابان شریعت مدار قرار دارد، بسیار دیدنی است و از جاهای دیدنی تهران اطراف مترو محسوب می‌شود. کمی آن‌طرف‌تر از باغ نگارستان، خانقاه صفی علیشاه هم قرار گرفته که بسیار جذاب است.  بخشی از سردیس‌های باغ نگارستان، عکس از آرشیو لست سکند، Ehsantrips   موقعیت دقیق ایستگاه بهارستان ایستگاه گلبرگ یا جانبازان دیدن جاذبه‌های ایران در مقیاسی کوچک می‌تواند برای خیلی‌ها جذاب باشد، فرصت دیدن ایرانی مینیاتوری در باغ موزه مینیاتور برای شما مهیاست. برای رسیدن به آن کافی است که از ایستگاه گلبرگ یا جانبازان خارج شده، خیابان مدنی را به سمت خیابان گلبرگ (جنوب خیابان مدنی) رفته و سپس خیابان گلبرگ را به سمت غرب طی کنید تا به موزه میانیاتور برسید. کل این مسیر حدود 600 متر طول دارد.  پارک مینیاتور   موقعیت دقیق ایستگاه گلبرگ تهرانگردی با مترو | خط 3 در تشریح خط یک مترو، از سمت جنوب تهران به شمال حرکت کردیم، برای خط سه مترو، از شمالی‌ترین ایستگاه‌ها به پایین حرکت می‌کنیم و ایستگاه‌ها را بررسی خواهیم کرد. این خط مترو با رنگ آبی فیروزه‌ای نمایش داده می‌شود. ایستگاه مترو حسین آباد  بسیاری از بناهای تاریخی تهران به‌دلیل دورماندن از قلب تاریخی تهران (مرکز شهر) آنقدرها که باید توسط مردم شناخته شده نیست، اما دیدن آن‌ها خالی از لطف نیست، یکی از این بناها عمارت عین الدوله در نزدیکی مترو حسین آباد است. این عمارت که در محدوده خیابان وفامنش واقع شده است، این عمارت متعلق به عین الدوله مشهور، وزیر مظفرالدین شاه بوده است و امروز تبدیل به یکی از جاهای دیدنی نزدیک مترو شده است.  عمارت عین الدوله از جمله جاهای دیدنی تهران با مترو   موقعیت دقیق مترو حسین آباد ایستگاه مترو شهید قدوسی  مترو شهید قدوسی در خط 3 در ابتدای خیابان شهید بهشتی و نزدیک به تقاطع شریعتی قرار دارد. این این ایستگاه مترو به شما امکان دسترسی به بسیاری از نقاط مرکز شهر را می‌دهد همچنین می‌توانید به سراغ خیابان سهرودی و پالیزی بروید، از رستوران‌های متعدد و هم از پاساژ اندیشه استفاده کنید، اما یکی از دیدنی‌ترین جاذبه‌های تهران هم در همین نزدیکی است، موزه رضا عباسی آثار تاریخی مهمی را حتی از هزاره اول پیش از میلاد در خود جای داده است.  ورودی موزه رضا عباسی در خیابان شریعتی   موقعیت دقیق ایستگاه شهید قدوسی  ایستگاه میدان ولی‌عصر از مرکزی‌ترین نقاط شهر، میدان ولیعصر است که طبیعتا در اطراف آن جاذبه‌های مختلف تهران وجود دارد. با دنبال کردن تابلوهای درون ایستگاه مترو ولیعصر، می‌توان بلوار کشاورز را پیدا کرده و پیاده‌روی جانانه‌ای در آن داشت. اگر حدود 1.1 کیلومتر به پیاده‌روی خود ادامه دهید، به پارک لاله خواهید رسید. گفتنی است که در ضلع شمال غربی پارک دو موزه نیز قرار دارند، موزه فرش و موزه هنرهای معاصر که می‌توانید در صورت تمایل از آن‌ها نیز بازدید داشته باشید.  بلوار کشاورز   موقعیت دقیق مترو میدان ولیعصر ایستگاه مهدیه خانه فروغ فرخزاد ثبت ملی شد! این خانه جایی است که به راحتی می‌توانید از طریق مترو به آن برسید. اگر از ایستگاه مهدیه مترو خارج شوید، باید خیابان ولیعصر را به سمت جنوب حرکت کنید و سپس وارد خیابان خادم آزاد شوید. به این ترتیب با طی کردن حدود 210 متر به این خانه خواهید رسید. گفتنی است که مزار فروغ فرخزاد نیز در آرامگاه ظهیرالدوله قرار دارد.  خانه پدری فروغ فرخزاد، عکس از آرشیو لست سکند   موقعیت دقیق ایستگاه مهدیه تهرانگردی با مترو | خط 4 برای تشریح خط چهار مترو، از شرقی‌ترین ایستگاه به سمت غربی‌ترین آن حرکت می‌کنیم و به بررسی جاذبه‌هایی که در اطراف هر ایستگاه قرار دارد می‌پردازیم. این خط مترو با رنگ زرد مشخص است. در این خط شما می‌توانید به‌سراغ برخی از مهم‌ترین بناهای شهری تهران سر بزنید و از آن‌ها دیدن کنید. ایستگاه ابن سینا ایستگاهی که یک خانه موزه در نزدیکی آن قرار گرفته، ایستگاه ابن سینا است. خانه موزه معین حدودا در 400 متری این ایستگاه قرار گرفته است، احتمالا شما نامش را با فرهنگ معین به خاطر دارید و بد نیست بدانید خانه شخصی امیر جاهد و دکتر معین امروز با هم ادغام و تبدیل به موزه‌ای زیبا شده است که با حرکت به سمت شرق خیابان پیروزی و سپس ورود به خیابان بسطامی می‌توانید به این خانه موزه راه پیدا کنید.  خانه موزه معین  موقعیت دقیق ایستگاه ابن سینا ایستگاه فردوسی اگر از خروجی جنوب غربی مترو فردوسی خارج شوید و خیابان فردوسی را چند قدمی به سمت جنوب حرکت کنید، به کوچه تمدن می‌رسید که خود کوچه بسیار جذاب است و تزییناتی که دارد، اتمسفر و حال و هوای خوبی را برای شما ایجاد خواهد کرد. این کوچه برای عکس گرفتن بسیار مناسب بوده و همچنین گفتنی است که در اطراف آن مراکز خرید مختلفی نیز وجود دارد. این منطقه هم چون از مناطق قدیم تهران است برای پیاده‌روی و یافتن کافه‌های قدیمی مناسب است.  نمایی از دیوارهای کوچه تمدن، عکس از آرشیو لست سکند، روزبه شهنواز  موقعیت دقیق ایستگاه فردوسی ایستگاه تئاتر شهر از اسم این ایستگاه نیز مشخص است که چه چیزی در انتظار شما خواهد بود. بنای زیبای تئاتر شهر و کافه‌های متعدد و جذابی که در این منطقه وجود دارد، چند ساعتی از وقت شما را به خود اختصاص خواهند داد.  تئاتر شهر در شب، عکس از آرشیو لست سکند، عکاس: می‌ناز   موقعیت دقیق ایستگاه تئاتر شهر ایستگاه میدان آزادی احتمالا یکی از شلوغ‌ترین میدان‌های شهر تهران این میدان است. بنای جذاب برج آزادی واقع در میدان کندو مانند آزادی، در خود موزه‌ از اشیایی حتی مربوط به دوران پیش از هخامنشی را قرار داده که بازدید از آن خالی از لطف نیست، از طرف دیگر محیط اطراف برج دیدن یک‌باره آن برای گردشگران بسیار جذاب خواهد بود.  برج آزادی تهران، عکس از آرشیو لست سکند، عکاس: محسن خرمایی پور  موقعیت دقیق ایستگاه آزادی ایستگاه ارم سبز اگر تصمیم دارید به شهربازی، باغ وحش یا پارک ارم بروید، این ایستگاه، نزدیک‌ترین ایستگاه به این دو جاذبه است و می‌توانید خود را از طریق آن به مقاصد مورد نظر برسانید. پارک ارم یکی از بهترین شهربازی‌های تهران است.  نمایی از شهربازی ارم، عکس از آرشیو لست سکند  موقعیت دقیق ایستگاه ارم سبز تهرانگردی با مترو | خط 7  خط چهار مترو تهران جزو خطوط تازه تاسیسی است که بخشی از غرب تهران را به شرق آن وصل می کند در واقع به شکلی جنوب شرق تهران به شمال غرب این شهر پیوند می‌خورد. در ادامه به سراغ تعدادی از جاهای دیدنی نزدیک ایستگاه‌های فعال این خط می‌رویم. ایستگاه برج میلاد این ایستگاه مترو به بهانه نزدیکی به برج میلاد نام‌گذاری شده است، برج میلاد با ارتفاع 435 متر یکی از مهم‌ترین نمادهای شهری تهران است و شما می‌توانید از برخی طبقات بالایی آن ازجمله سکوی دید باز و گالری هنری دیدن کنید به غیر از خود برج هم می‌توانید به سراغ شهربازی جذاب نزدیک برج و همینطور پارک پردیسان در همان حوالی بروید.   نمای برج میدان از جاهای دیدنی تهران با مترو    موقعیت دقیق ایستگاه مترو برج میلاد  ایستگاه پارک گفت‌وگو در نزدیکی بسیاری از پارک‌های تهران ایستگاه مترویی قرار دارد اما ما تنها به‌دلیل وجود مترو در حوالی پارک به سراغش نرفته‌ایم چرا که پارک گفت‌وگو به جز ماهیت تفریحی خود صاحب مجموعه نمایشگاه تخصصی شهرداری است که هر سال علاوه‌بر نمایشگاه تخصصی گل و گیاه چندین جشنواره و نمایشگاه دیگر را برگزار می‌کند و شما می‌توانید برای بازدید از جاهای دیدنی تهران با مترو به سراغش بروید.  پارک گفت‌و‌گو از جاهای دیدنی تهران با مترو موقعیت دقیق مترو بوستان گفت‌وگو سخن آخر دیگر با این لیست می‌توانید به راحتی فضاهای گردشگری و جاذبه‌های مختلفی را در اطراف ایستگاه‌های مترو پیدا کنید و به راحتی به آن‌ها رفته و سیاحت خود را شروع کنید. رفتن به جاهای دیدنی تهران با مترو علاوه‌بر اینکه هزینه‌های شما را کاهش می‌دهد، محدودیت‌های کمتری نیز ایجاد می‌کند، برای مثال دیگر دنبال جای پارک نخواهید گشت. با نظر به این که خطوط دیگر مترو نیز در حال تکمیل شدن هستند، باید گفت که قطعا به ایستگاه‌ها و جاذبه‌های اطراف آن‌ها افزوه خواهد شد و این لیست هم کامل‌تر می‌شود؛ با این حال اگر جاذبه‌ای را می‌شناسید که در نزدیکی یکی از ایستگاه‌های مترو قرار گرفته و از این لیست جا مانده است، حتما آن را با ما در میان بگذارید. تجربه تهرانگردی با مترو را تا به حال داشته‌اید؟   تألیف: تیم نویسندگان لست سکند
